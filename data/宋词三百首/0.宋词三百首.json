[
  {
    "title": "长相思·惜梅", 
    "notes": [], 
    "author": "刘克庄", 
    "paragraphs": [
      "寒相催。暖相催。催了开时催谢时。丁宁花放迟。", 
      "角声吹。笛声吹。吹了南枝吹北枝。明朝成雪飞。"
    ], 
    "dynasty": "宋代"
  }, 
  {
    "title": "浪淘沙·莫上玉楼看", 
    "notes": [], 
    "author": "韩疁", 
    "paragraphs": [
      "莫上玉楼看。花雨斑斑。四垂罗幕护朝寒。燕子不知人去也，飞认阑干。", 
      "回首几关山。后会应难。相逢祗有梦魂间，可奈梦随春漏短，不到江南。"
    ], 
    "dynasty": "宋代"
  }, 
  {
    "title": "浣溪沙·蓼岸风多橘柚香", 
    "notes": [], 
    "author": "孙光宪", 
    "paragraphs": [
      "蓼岸风多橘柚香。江边一望楚天长。片帆烟际闪孤光。", 
      "目送征鸿飞杳杳，思随流水去茫茫。兰红波碧忆潇湘。"
    ], 
    "dynasty": "五代"
  }, 
  {
    "title": "清平乐·村居", 
    "notes": [
      "亡--通 ：无"
    ], 
    "author": "辛弃疾", 
    "paragraphs": [
      "茅檐低小，溪上青青草。", 
      "醉里吴音相媚好，白发谁家翁媪？", 
      "大儿锄豆溪东，中儿正织鸡笼。", 
      "最喜小儿亡赖，溪头卧剥莲蓬。"
    ], 
    "dynasty": "宋代"
  }, 
  {
    "title": "燕山亭·北行见杏花", 
    "notes": [
      "闲院--一作 ：问院"
    ], 
    "author": "赵佶", 
    "paragraphs": [
      "裁剪冰绡，轻叠数重，淡著胭脂匀注。新样靓妆，艳溢香融，羞杀蕊珠宫女。易得凋零，更多少、无情风雨。愁苦。闲院落凄凉，几番春暮。", 
      "凭寄离恨重重，者双燕，何曾会人言语。天遥地远，万水千山，知他故宫何处。怎不思量，除梦里、有时曾去。无据，和梦也新来不做。"
    ], 
    "dynasty": "宋代"
  }, 
  {
    "title": "清平乐·雨晴烟晚", 
    "notes": [], 
    "author": "冯延巳", 
    "paragraphs": [
      "雨晴烟晚。绿水新池满。双燕飞来垂柳院，小阁画帘高卷。", 
      "黄昏独倚朱阑。西南新月眉弯。砌下落花风起，罗衣特地春寒。"
    ], 
    "dynasty": "五代"
  }, 
  {
    "title": "思帝乡·春日游", 
    "notes": [], 
    "author": "韦庄", 
    "paragraphs": [
      "春日游，杏花吹满头。陌上谁家年少足风流？", 
      "妾拟将身嫁与一生休。纵被无情弃，不能羞。"
    ], 
    "dynasty": "唐代"
  }, 
  {
    "title": "霜天晓角·题采石蛾眉亭", 
    "notes": [], 
    "author": "韩元吉", 
    "paragraphs": [
      "倚天绝壁，直下江千尺。天际两蛾凝黛，愁与恨，几时极！", 
      "暮潮风正急，酒阑闻塞笛。试问谪仙何处？青山外，远烟碧。"
    ], 
    "dynasty": "宋代"
  }, 
  {
    "title": "浪淘沙令·帘外雨潺潺", 
    "notes": [], 
    "author": "李煜", 
    "paragraphs": [
      "帘外雨潺潺，春意阑珊。罗衾不耐五更寒。梦里不知身是客，一晌贪欢。", 
      "独自莫凭栏，无限江山，别时容易见时难。流水落花春去也，天上人间。"
    ], 
    "dynasty": "五代"
  }, 
  {
    "title": "贺新郎·西湖", 
    "notes": [], 
    "author": "文及翁", 
    "paragraphs": [
      "一勺西湖水。渡江来、百年歌舞，百年酣醉。回首洛阳花世界，烟渺黍离之地。更不复、新亭堕泪。簇乐红妆摇画艇，问中流、击楫谁人是。千古恨，几时洗。(花世界 一作：花石尽）", 
      "余生自负澄清志。更有谁、磻溪未遇，傅岩未起。国事如今谁倚仗，衣带一江而已。便都道、江神堪恃。借问孤山林处士，但掉头、笑指梅花蕊。天下事，可知矣。"
    ], 
    "dynasty": "宋代"
  }, 
  {
    "title": "贺新郎·甚矣吾衰矣", 
    "notes": [], 
    "author": "辛弃疾", 
    "paragraphs": [
      "邑中园亭，仆皆为赋此词。一日，独坐停云，水声山色，竞来相娱。意溪山欲援例者，遂作数语，庶几仿佛渊明思亲友之意云。", 
      "", 
      "甚矣吾衰矣。怅平生、交游零落，只今馀几！白发空垂三千丈，一笑人间万事。问何物、能令公喜？我见青山多妩媚，料青山见我应如是。情与貌，略相似。", 
      "一尊搔首东窗里。想渊明《停云》诗就，此时风味。江左沉酣求名者，岂识浊醪妙理。回首叫、云飞风起。不恨古人吾不见，恨古人不见吾狂耳。知我者，二三子。"
    ], 
    "dynasty": "宋代"
  }, 
  {
    "title": "苏幕遮·怀旧", 
    "notes": [
      "留人睡--一作 ：留人醉"
    ], 
    "author": "范仲淹", 
    "paragraphs": [
      "碧云天，黄叶地。秋色连波，波上寒烟翠。山映斜阳天接水。芳草无情，更在斜阳外。", 
      "黯乡魂，追旅思。夜夜除非，好梦留人睡。明月楼高休独倚。酒入愁肠，化作相思泪。"
    ], 
    "dynasty": "宋代"
  }, 
  {
    "title": "诉衷情·宝月山作", 
    "notes": [], 
    "author": "仲殊", 
    "paragraphs": [
      "清波门外拥轻衣。杨花相送飞。西湖又还春晚，水树乱莺啼。闲院宇，小帘帏。晚初归。钟声已过，篆香才点，月到门时。"
    ], 
    "dynasty": "宋代"
  }, 
  {
    "title": "凤箫吟·锁离愁", 
    "notes": [], 
    "author": "韩缜", 
    "paragraphs": [
      "锁离愁，连绵无际，来时陌上初熏。绣帏人念远，暗垂珠泪，泣送征轮。长亭长在眼，更重重、远水孤云。但望极楼高，尽日目断王孙。", 
      "消魂。池塘别后，曾行处、绿妒轻裙。恁时携素手，乱花飞絮里，缓步香茵。朱颜空自改，向年年、芳意长新。遍绿野，嬉游醉眠，莫负青春。"
    ], 
    "dynasty": "宋代"
  }, 
  {
    "title": "临江仙·饮散离亭西去", 
    "notes": [], 
    "author": "徐昌图", 
    "paragraphs": [
      "饮散离亭西去，浮生长恨飘蓬。回头烟柳渐重重。淡云孤雁远，寒日暮天红。", 
      "今夜画船何处？潮平淮月朦胧。酒醒人静奈愁浓。残灯孤枕梦，轻浪五更风。"
    ], 
    "dynasty": "五代"
  }, 
  {
    "title": "安公子·远岸收残雨", 
    "notes": [], 
    "author": "柳永", 
    "paragraphs": [
      "远岸收残雨。雨残稍觉江天暮。拾翠汀洲人寂静，立双双鸥鹭。望几点、渔灯隐映蒹葭浦。停画桡、两两舟人语。道去程今夜，遥指前村烟树。", 
      "游宦成羁旅。短樯吟倚闲凝伫。万水千山迷远近，想乡关何处。自别后、风亭月榭孤欢聚。刚断肠、惹得离情苦。听杜宇声声，劝人不如归去。"
    ], 
    "dynasty": "宋代"
  }, 
  {
    "title": "忆江南·衔泥燕", 
    "notes": [], 
    "author": "牛峤", 
    "paragraphs": [
      "衔泥燕，飞到画堂前。占得杏梁安稳处，体轻唯有主人怜，堪羡好因缘。"
    ], 
    "dynasty": "唐代"
  }, 
  {
    "title": "摊破浣溪沙·菡萏香销翠叶残", 
    "notes": [
      "栏--通 ：阑", 
      "何限恨--一作 ：无限恨"
    ], 
    "author": "李璟", 
    "paragraphs": [
      "菡萏香销翠叶残，西风愁起绿波间。还与韶光共憔悴，不堪看。", 
      "细雨梦回鸡塞远，小楼吹彻玉笙寒。多少泪珠何限恨，倚栏干。 "
    ], 
    "dynasty": "五代"
  }, 
  {
    "title": "虞美人·听雨", 
    "notes": [], 
    "author": "蒋捷", 
    "paragraphs": [
      "少年听雨歌楼上。红烛昏罗帐。壮年听雨客舟中。江阔云低、断雁叫西风。", 
      "而今听雨僧庐下。鬓已星星也。悲欢离合总无情。一任阶前、点滴到天明。"
    ], 
    "dynasty": "宋代"
  }, 
  {
    "title": "长相思·汴水流", 
    "notes": [], 
    "author": "白居易", 
    "paragraphs": [
      "汴水流，泗水流，流到瓜州古渡头。吴山点点愁。", 
      "思悠悠，恨悠悠，恨到归时方始休。月明人倚楼。"
    ], 
    "dynasty": "唐代"
  }, 
  {
    "title": "菩萨蛮·劝君今夜须沉醉", 
    "notes": [], 
    "author": "韦庄", 
    "paragraphs": [
      "劝君今夜须沉醉，尊前莫话明朝事。珍重主人心，酒深情亦深。", 
      "须愁春漏短，莫诉金杯满。遇酒且呵呵，人生能几何。"
    ], 
    "dynasty": "唐代"
  }, 
  {
    "title": "永遇乐·京口北固亭怀古", 
    "notes": [], 
    "author": "辛弃疾", 
    "paragraphs": [
      "千古江山，英雄无觅，孙仲谋处。舞榭歌台，风流总被雨打风吹去。斜阳草树，寻常巷陌，人道寄奴曾住。想当年，金戈铁马，气吞万里如虎。", 
      "元嘉草草，封狼居胥，赢得仓皇北顾。四十三年，望中犹记，烽火扬州路。可堪回首，佛狸祠下，一片神鸦社鼓。凭谁问，廉颇老矣，尚能饭否？"
    ], 
    "dynasty": "宋代"
  }, 
  {
    "title": "眼儿媚·迟迟春日弄轻柔", 
    "notes": [], 
    "author": "朱淑真", 
    "paragraphs": [
      "迟迟春日弄轻柔，花径暗香流。清明过了，不堪回首，云锁朱楼。", 
      "午窗睡起莺声巧，何处唤春愁？绿杨影里，海棠亭畔，红杏梢头。"
    ], 
    "dynasty": "宋代"
  }, 
  {
    "title": "浪淘沙·借问江潮与海水", 
    "notes": [], 
    "author": "白居易", 
    "paragraphs": [
      "借问江潮与海水，何似君情与妾心？", 
      "相恨不如潮有信，相思始觉海非深。"
    ], 
    "dynasty": "唐代"
  }, 
  {
    "title": "摸鱼儿·更能消几番风雨", 
    "notes": [
      "怕--一作 ：恨"
    ], 
    "author": "辛弃疾", 
    "paragraphs": [
      "淳熙己亥，自湖北漕移湖南，同官王正之置酒小山亭，为赋。", 
      "", 
      "更能消、几番风雨，匆匆春又归去。惜春长怕花开早，何况落红无数。春且住，见说道、天涯芳草无归路。怨春不语。算只有殷勤，画檐蛛网，尽日惹飞絮。 (无归路 一作：迷归路）", 
      "长门事，准拟佳期又误。蛾眉曾有人妒。千金纵买相如赋，脉脉此情谁诉？君莫舞，君不见、玉环飞燕皆尘土！闲愁最苦！休去倚危栏，斜阳正在，烟柳断肠处。"
    ], 
    "dynasty": "宋代"
  }, 
  {
    "title": "暗香·旧时月色", 
    "notes": [], 
    "author": "姜夔", 
    "paragraphs": [
      "辛亥之冬，余载雪诣石湖。止既月，授简索句，且征新声，作此两曲，石湖把玩不已，使二妓肆习之，音节谐婉，乃名之曰《暗香》、《疏影》。", 
      "", 
      "旧时月色，算几番照我，梅边吹笛？唤起玉人，不管清寒与攀摘。何逊而今渐老，都忘却春风词笔。但怪得竹外疏花，香冷入瑶席。", 
      "江国，正寂寂，叹寄与路遥，夜雪初积。翠尊易泣，红萼无言耿相忆。长记曾携手处，千树压、西湖寒碧。又片片、吹尽也，几时见得？"
    ], 
    "dynasty": "宋代"
  }, 
  {
    "title": "三五七言 / 秋风词", 
    "notes": [], 
    "author": "李白", 
    "paragraphs": [
      "秋风清，秋月明，", 
      "落叶聚还散，寒鸦栖复惊。", 
      "相思相见知何日？此时此夜难为情！"
    ], 
    "dynasty": "唐代"
  }, 
  {
    "title": "天仙子·水调数声持酒听", 
    "notes": [], 
    "author": "张先", 
    "paragraphs": [
      "水调数声持酒听，午醉醒来愁未醒。送春春去几时回？临晚镜，伤流景，往事后期空记省。", 
      "沙上并禽池上瞑，云破月来花弄影。重重帘幕密遮灯，风不定，人初静，明日落红应满径。"
    ], 
    "dynasty": "宋代"
  }, 
  {
    "title": "桂枝香·金陵怀古", 
    "notes": [
      "归帆--一作 ：征帆"
    ], 
    "author": "王安石", 
    "paragraphs": [
      "登临送目，正故国晚秋，天气初肃。千里澄江似练，翠峰如簇。归帆去棹残阳里，背西风，酒旗斜矗。彩舟云淡，星河鹭起，画图难足。", 
      "念往昔，繁华竞逐，叹门外楼头，悲恨相续。千古凭高对此，谩嗟荣辱。六朝旧事随流水，但寒烟衰草凝绿。至今商女，时时犹唱，后庭遗曲。"
    ], 
    "dynasty": "宋代"
  }, 
  {
    "title": "满江红·写怀", 
    "notes": [
      "栏--通 ：阑", 
      "壮志--一作 ：壮士", 
      "兰山缺--一作 ：兰山阙"
    ], 
    "author": "岳飞", 
    "paragraphs": [
      "怒发冲冠，凭栏处、潇潇雨歇。抬望眼，仰天长啸，壮怀激烈。三十功名尘与土，八千里路云和月。莫等闲，白了少年头，空悲切！", 
      "靖康耻，犹未雪。臣子恨，何时灭！驾长车，踏破贺兰山缺。壮志饥餐胡虏肉，笑谈渴饮匈奴血。待从头、收拾旧山河，朝天阙。"
    ], 
    "dynasty": "宋代"
  }, 
  {
    "title": "摸鱼儿·东皋寓居", 
    "notes": [], 
    "author": "晁补之", 
    "paragraphs": [
      "买陂塘、旋栽杨柳，依稀淮岸江浦。东皋嘉雨新痕涨，沙觜鹭来鸥聚。堪爱处最好是、一川夜月光流渚。无人独舞。任翠幄张天，柔茵藉地，酒尽未能去。", 
      "青绫被，莫忆金闺故步。儒冠曾把身误。弓刀千骑成何事，荒了邵平瓜圃。君试觑。满青镜、星星鬓影今如许。功名浪语。便似得班超，封侯万里，归计恐迟暮。"
    ], 
    "dynasty": "宋代"
  }, 
  {
    "title": "卜算子·见也如何暮", 
    "notes": [], 
    "author": "石孝友", 
    "paragraphs": [
      "见也如何暮。别也如何遽。别也应难见也难，后会难凭据。", 
      "去也如何去。住也如何住。住也应难去也难，此际难分付。"
    ], 
    "dynasty": "宋代"
  }, 
  {
    "title": "水调歌头·和庞佑父", 
    "notes": [], 
    "author": "张孝祥", 
    "paragraphs": [
      "雪洗虏尘静，风约楚云留。何人为写悲壮，吹角古城楼。湖海平生豪气，关塞如今风景，剪烛看吴钩。剩喜燃犀处，骇浪与天浮。", 
      "忆当年，周与谢，富春秋，小乔初嫁，香囊未解，勋业故优游。赤壁矶头落照，肥水桥边衰草，渺渺唤人愁。我欲乘风去，击楫誓中流。"
    ], 
    "dynasty": "宋代"
  }, 
  {
    "title": "饮马歌·边头春未到", 
    "notes": [], 
    "author": "曹勋", 
    "paragraphs": [
      "兀术每遇对阵之际，吹此则鏖战无还期也", 
      "边头春未到。雪满交河道。暮沙明残照。塞烽云间小。断鸿悲。陇月低。泪湿征衣悄。岁华老。"
    ], 
    "dynasty": "宋代"
  }, 
  {
    "title": "临江仙·暮春", 
    "notes": [], 
    "author": "赵长卿", 
    "paragraphs": [
      "过尽征鸿来尽燕，故园消息茫然。一春憔悴有谁怜。怀家寒食夜，中酒落花天。", 
      "见说江头春浪渺，殷勤欲送归船。别来此处最萦牵。短篷南浦雨，疏柳断桥烟。"
    ], 
    "dynasty": "宋代"
  }, 
  {
    "title": "虞美人·疏篱曲径田家小", 
    "notes": [], 
    "author": "周邦彦", 
    "paragraphs": [
      "疏篱曲径田家小。云树开清晓。天寒山色有无中。野外一声钟起、送孤蓬。", 
      "添衣策马寻亭堠。愁抱惟宜酒。菰蒲睡鸭占陂塘。纵被行人惊散、又成双。"
    ], 
    "dynasty": "宋代"
  }, 
  {
    "title": "水调歌头·游览", 
    "notes": [], 
    "author": "黄庭坚", 
    "paragraphs": [
      "瑶草一何碧，春入武陵溪。溪上桃花无数，枝上有黄鹂。我欲穿花寻路，直入白云深处，浩气展虹霓。只恐花深里，红露湿人衣。", 
      "坐玉石，倚玉枕，拂金徽。谪仙何处？无人伴我白螺杯。我为灵芝仙草，不为朱唇丹脸，长啸亦何为？醉舞下山去，明月逐人归。"
    ], 
    "dynasty": "宋代"
  }, 
  {
    "title": "湘春夜月·近清明", 
    "notes": [], 
    "author": "黄孝迈", 
    "paragraphs": [
      "近清明。翠禽枝上消魂。可惜一片清歌，都付与黄昏。欲共柳花低诉，怕柳花轻薄，不解伤春。念楚乡旅宿，柔情别绪，谁与温存。", 
      "空樽夜泣，青山不语，残月当门。翠玉楼前，惟是有、一波湘水，摇荡湘云。天长梦短，问甚时、重见桃根。这次第，算人间没个并刀，剪断心上愁痕。"
    ], 
    "dynasty": "宋代"
  }, 
  {
    "title": "浣溪沙·簌簌衣巾落枣花", 
    "notes": [
      "缲--通 ：缫"
    ], 
    "author": "苏轼", 
    "paragraphs": [
      "徐门石潭谢雨，道上作五首。潭在城东二十里，常与泗水增减清浊相应。", 
      "", 
      "簌簌衣巾落枣花，村南村北响缲车，牛衣古柳卖黄瓜。", 
      "酒困路长惟欲睡，日高人渴漫思茶。敲门试问野人家。"
    ], 
    "dynasty": "宋代"
  }, 
  {
    "title": "西江月·顷在黄州", 
    "notes": [
      "由肱--一作 ：曲肱"
    ], 
    "author": "苏轼", 
    "paragraphs": [
      "顷在黄州，春夜行蕲水中，过酒家饮，酒醉，乘月至一溪桥上，解鞍，由肱醉卧少休。及觉已晓，乱山攒拥，流水锵然，疑非尘世也。书此语桥柱上。", 
      "", 
      "照野弥弥浅浪，横空隐隐层霄。障泥未解玉骢骄，我欲醉眠芳草。", 
      "可惜一溪风月，莫教踏碎琼瑶。解鞍欹枕绿杨桥，杜宇一声春晓。"
    ], 
    "dynasty": "宋代"
  }, 
  {
    "title": "八六子·倚危亭", 
    "notes": [], 
    "author": "秦观", 
    "paragraphs": [
      "倚危亭。恨如芳草，萋萋刬尽还生。念柳外青骢别后，水边红袂分时，怆然暗惊。", 
      "无端天与娉婷。夜月一帘幽梦，春风十里柔情。怎奈向、欢娱渐随流水，素弦声断，翠绡香减，那堪片片飞花弄晚，蒙蒙残雨笼晴。正销凝。黄鹂又啼数声。"
    ], 
    "dynasty": "宋代"
  }, 
  {
    "title": "夜游宫·叶下斜阳照水", 
    "notes": [], 
    "author": "周邦彦", 
    "paragraphs": [
      "叶下斜阳照水。卷轻浪、沈沈千里。桥上酸风射眸子。立多时，看黄昏，灯火市。", 
      "古屋寒窗底。听几片、井桐飞坠。不恋单衾再三起。有谁知，为萧娘，书一纸。"
    ], 
    "dynasty": "宋代"
  }, 
  {
    "title": "卜算子·咏梅", 
    "notes": [], 
    "author": "陆游", 
    "paragraphs": [
      "驿外断桥边，寂寞开无主。已是黄昏独自愁，更著风和雨。", 
      "无意苦争春，一任群芳妒。零落成泥碾作尘，只有香如故。"
    ], 
    "dynasty": "宋代"
  }, 
  {
    "title": "巫山一段云·古庙依青嶂", 
    "notes": [], 
    "author": "李珣", 
    "paragraphs": [
      "古庙依青嶂，行宫枕碧流。水声山色锁妆楼。往事思悠悠。", 
      "云雨朝还暮，烟花春复秋。啼猿何必近孤舟。行客自多愁。"
    ], 
    "dynasty": "唐代"
  }, 
  {
    "title": "诉衷情·当年万里觅封侯", 
    "notes": [], 
    "author": "陆游", 
    "paragraphs": [
      "当年万里觅封侯，匹马戍梁州。关河梦断何处？尘暗旧貂裘。", 
      "胡未灭，鬓先秋，泪空流。此生谁料，心在天山，身老沧洲。"
    ], 
    "dynasty": "宋代"
  }, 
  {
    "title": "长相思·一重山", 
    "notes": [], 
    "author": "李煜", 
    "paragraphs": [
      "一重山，两重山。山远天高烟水寒，相思枫叶丹。", 
      "菊花开，菊花残。塞雁高飞人未还，一帘风月闲。"
    ], 
    "dynasty": "五代"
  }, 
  {
    "title": "少年游·并刀如水", 
    "notes": [], 
    "author": "周邦彦", 
    "paragraphs": [
      "并刀如水，吴盐胜雪，纤手破新橙。锦幄初温，兽烟不断，相对坐调笙。", 
      "低声问向谁行宿，城上已三更。马滑霜浓，不如休去，直是少人行。"
    ], 
    "dynasty": "宋代"
  }, 
  {
    "title": "鹧鸪天·一点残红欲尽时", 
    "notes": [], 
    "author": "周紫芝", 
    "paragraphs": [
      "一点残红欲尽时。乍凉秋气满屏帏。梧桐叶上三更雨，叶叶声声是别离。", 
      "调宝瑟，拨金猊。那时同唱鹧鸪词。如今风雨西楼夜，不听清歌也泪垂。"
    ], 
    "dynasty": "宋代"
  }, 
  {
    "title": "沁园春·答九华叶贤良", 
    "notes": [], 
    "author": "刘克庄", 
    "paragraphs": [
      "一卷阴符，二石硬弓，百斤宝刀。更玉花骢喷，鸣鞭电抹，乌丝阑展，醉墨龙跳。牛角书生，虬髯豪客，谈笑皆堪折简招。依稀记，曾请缨系粤，草檄征辽。", 
      "当年目视云霄。谁信道凄凉今折腰。怅燕然未勒，南归草草，长安不见，北望迢迢。老去胸中，有些磊块，歌罢犹须著酒浇。休休也，但帽边鬓改，镜里颜凋。"
    ], 
    "dynasty": "宋代"
  }, 
  {
    "title": "青门饮·寄宠人", 
    "notes": [], 
    "author": "时彦", 
    "paragraphs": [
      "胡马嘶风，汉旗翻雪，彤云又吐，一竿残照。古木连空，乱山无数，行尽暮沙衰草。星斗横幽馆，夜无眠、灯花空老。雾浓香鸭，冰凝泪烛，霜天难晓。", 
      "长记小妆才了，一杯未尽，离怀多少。醉里秋波，梦中朝雨，都是醒时烦恼。料有牵情处，忍思量、耳边曾道。甚时跃马归来，认得迎门轻笑。"
    ], 
    "dynasty": "宋代"
  }, 
  {
    "title": "玉楼春·桃溪不作从容住", 
    "notes": [], 
    "author": "周邦彦", 
    "paragraphs": [
      "桃溪不作从容住，秋藕绝来无续处。当时相候赤阑桥，今日独寻黄叶路。", 
      "烟中列岫青无数，雁背夕阳红欲暮。人如风后入江云，情似雨馀粘地絮。"
    ], 
    "dynasty": "宋代"
  }, 
  {
    "title": "杵声齐·砧面莹", 
    "notes": [], 
    "author": "贺铸", 
    "paragraphs": [
      "砧面莹，杵声齐。捣就征衣泪墨题。寄到玉关应万里，戍人犹在玉关西。"
    ], 
    "dynasty": "宋代"
  }, 
  {
    "title": "减字木兰花·竞渡", 
    "notes": [], 
    "author": "黄裳", 
    "paragraphs": [
      "红旗高举，飞出深深杨柳渚。鼓击春雷，直破烟波远远回。", 
      "欢声震地，惊退万人争战气。金碧楼西，衔得锦标第一归。"
    ], 
    "dynasty": "宋代"
  }, 
  {
    "title": "相见欢·林花谢了春红", 
    "notes": [
      "相留--一作 ：留人"
    ], 
    "author": "李煜", 
    "paragraphs": [
      "林花谢了春红，太匆匆。无奈朝来寒雨晚来风。", 
      "胭脂泪，相留醉，几时重。自是人生长恨水长东。"
    ], 
    "dynasty": "五代"
  }, 
  {
    "title": "风入松·听风听雨过清明", 
    "notes": [], 
    "author": "吴文英", 
    "paragraphs": [
      "听风听雨过清明。愁草瘗花铭。楼前绿暗分携路，一丝柳、一寸柔情。料峭春寒中酒，交加晓梦啼莺。", 
      "西园日日扫林亭。依旧赏新晴。黄蜂频扑秋千索，有当时、纤手香凝。惆怅双鸳不到，幽阶一夜苔生。"
    ], 
    "dynasty": "宋代"
  }, 
  {
    "title": "丑奴儿·书博山道中壁", 
    "notes": [], 
    "author": "辛弃疾", 
    "paragraphs": [
      "少年不识愁滋味，爱上层楼。爱上层楼。为赋新词强说愁。", 
      "而今识尽愁滋味，欲说还休。欲说还休。却道天凉好个秋。"
    ], 
    "dynasty": "宋代"
  }, 
  {
    "title": "洞仙歌·雪云散尽", 
    "notes": [], 
    "author": "李元膺", 
    "paragraphs": [
      "一年春物，惟梅柳间意味最深。至莺花烂漫时，则春已衰迟，使人无复新意。予作《洞仙歌》，使探春者歌之，无后时之悔。", 
      "", 
      "雪云散尽，放晓晴池院。杨柳于人便青眼。更风流多处，一点梅心，相映远，约略颦轻笑浅。", 
      "一年春好处，不在浓芳，小艳疏香最娇软。到清明时候，百紫千红，花正乱，已失春风一半。早占取韶光共追游，但莫管春寒，醉红自暖。"
    ], 
    "dynasty": "宋代"
  }, 
  {
    "title": "清平乐·春归何处", 
    "notes": [], 
    "author": "黄庭坚", 
    "paragraphs": [
      "春归何处。寂寞无行路。若有人知春去处。唤取归来同住。", 
      "春无踪迹谁知。除非问取黄鹂。百啭无人能解，因风飞过蔷薇。"
    ], 
    "dynasty": "宋代"
  }, 
  {
    "title": "醉花阴·薄雾浓云愁永昼", 
    "notes": [
      "橱--通 ：厨", 
      "人比--一作 ：人似", 
      "销--一作 ：消"
    ], 
    "author": "李清照", 
    "paragraphs": [
      "薄雾浓云愁永昼，瑞脑消金兽。佳节又重阳，玉枕纱橱，半夜凉初透。", 
      "东篱把酒黄昏后，有暗香盈袖。莫道不销魂，帘卷西风，人比黄花瘦。"
    ], 
    "dynasty": "宋代"
  }, 
  {
    "title": "蝶恋花·伫倚危楼风细细", 
    "notes": [
      "阑--通 栏"
    ], 
    "author": "柳永", 
    "paragraphs": [
      "伫倚危楼风细细，望极春愁，黯黯生天际。草色烟光残照里，无言谁会凭阑意。", 
      "拟把疏狂图一醉，对酒当歌，强乐还无味。衣带渐宽终不悔，为伊消得人憔悴。"
    ], 
    "dynasty": "宋代"
  }, 
  {
    "title": "临江仙·夜饮东坡醒复醉", 
    "notes": [], 
    "author": "苏轼", 
    "paragraphs": [
      "夜饮东坡醒复醉，归来仿佛三更。家童鼻息已雷鸣。敲门都不应，倚杖听江声。", 
      "长恨此身非我有，何时忘却营营。夜阑风静縠纹平。小舟从此逝，江海寄余生。"
    ], 
    "dynasty": "宋代"
  }, 
  {
    "title": "玉楼春·春思", 
    "notes": [], 
    "author": "严仁", 
    "paragraphs": [
      "春风只在园西畔。荠菜花繁胡蝶乱。冰池晴绿照还空，香径落红吹已断。", 
      "意长翻恨游丝短。尽日相思罗带缓。宝奁明月不欺人，明日归来君试看。"
    ], 
    "dynasty": "宋代"
  }, 
  {
    "title": "虞美人·春花秋月何时了", 
    "notes": [], 
    "author": "李煜", 
    "paragraphs": [
      "春花秋月何时了？往事知多少。小楼昨夜又东风，故国不堪回首月明中。", 
      "雕栏玉砌应犹在，只是朱颜改。问君能有几多愁？恰似一江春水向东流。"
    ], 
    "dynasty": "五代"
  }, 
  {
    "title": "捣练子令·深院静", 
    "notes": [], 
    "author": "李煜", 
    "paragraphs": [
      "深院静，小庭空，断续寒砧断续风。", 
      "无奈夜长人不寐，数声和月到帘栊。"
    ], 
    "dynasty": "五代"
  }, 
  {
    "title": "定风波·自春来", 
    "notes": [], 
    "author": "柳永", 
    "paragraphs": [
      "自春来、惨绿愁红，芳心是事可可。日上花梢，莺穿柳带，犹压香衾卧。暖酥消、腻云亸，终日厌厌倦梳裹。无那。恨薄情一去，音书无个。", 
      "早知恁么，悔当初、不把雕鞍锁。向鸡窗，只与蛮笺象管，拘束教吟课。镇相随、莫抛躲，针线闲拈伴伊坐。和我，免使年少，光阴虚过。"
    ], 
    "dynasty": "宋代"
  }, 
  {
    "title": "一剪梅·舟过吴江", 
    "notes": [
      "渡--一作 ：度", 
      "桥--一作 ：渡"
    ], 
    "author": "蒋捷", 
    "paragraphs": [
      "一片春愁待酒浇。江上舟摇，楼上帘招。秋娘渡与泰娘桥，风又飘飘，雨又萧萧。", 
      "何日归家洗客袍？银字笙调，心字香烧。流光容易把人抛，红了樱桃，绿了芭蕉。"
    ], 
    "dynasty": "宋代"
  }, 
  {
    "title": "南乡子·登京口北固亭有怀", 
    "notes": [], 
    "author": "辛弃疾", 
    "paragraphs": [
      "何处望神州？满眼风光北固楼。千古兴亡多少事？悠悠。不尽长江滚滚流。", 
      "年少万兜鍪，坐断东南战未休。天下英雄谁敌手？曹刘。生子当如孙仲谋。"
    ], 
    "dynasty": "宋代"
  }, 
  {
    "title": "石州引·薄雨初寒", 
    "notes": [], 
    "author": "贺铸", 
    "paragraphs": [
      "薄雨初寒，斜照弄晴，春意空阔。长亭柳色才黄，远客一枝先折。烟横水际，映带几点归鸦，东风销尽龙沙雪。还记出关来，恰而今时节。", 
      "将发。画楼芳酒，红泪清歌，顿成轻别。已是经年，杳杳音尘多绝。欲知方寸，共有几许清愁，芭蕉不展丁香结。枉望断天涯，两厌厌风月。"
    ], 
    "dynasty": "宋代"
  }, 
  {
    "title": "如梦令·常记溪亭日暮", 
    "notes": [], 
    "author": "李清照", 
    "paragraphs": [
      "常记溪亭日暮，沉醉不知归路。", 
      "兴尽晚回舟，误入藕花深处。", 
      "争渡，争渡，惊起一滩鸥鹭。"
    ], 
    "dynasty": "宋代"
  }, 
  {
    "title": "浪淘沙·把酒祝东风", 
    "notes": [], 
    "author": "欧阳修", 
    "paragraphs": [
      "把酒祝东风，且共从容。垂杨紫陌洛城东。总是当时携手处，游遍芳丛。", 
      "聚散苦匆匆，此恨无穷。今年花胜去年红。可惜明年花更好，知与谁同？"
    ], 
    "dynasty": "宋代"
  }, 
  {
    "title": "如梦令·昨夜雨疏风骤", 
    "notes": [], 
    "author": "李清照", 
    "paragraphs": [
      "昨夜雨疏风骤，浓睡不消残酒。试问卷帘人，却道海棠依旧。知否，知否？应是绿肥红瘦。"
    ], 
    "dynasty": "宋代"
  }, 
  {
    "title": "念奴娇·闹红一舸", 
    "notes": [
      "愁人--一作 ：愁入"
    ], 
    "author": "姜夔", 
    "paragraphs": [
      "余客武陵。湖北宪治在焉：古城野水，乔木参天。余与二三友，日荡舟其间。薄荷花而饮，意象幽闲，不类人境。秋水且涸。荷叶出地寻丈，因列坐其下，上不见日。清风徐来，绿云自动。间于疏处，窥见游人画船，亦一乐也。朅来吴兴。数得相羊荷花中，又夜泛西湖，光景奇绝。故以此句写之。", 
      "", 
      "闹红一舸，记来时，尝与鸳鸯为侣，三十六陂人未到，水佩风裳无数。翠叶吹凉，玉容消酒，更洒菇蒲雨。嫣然摇动，冷香飞上诗句。", 
      "日暮，青盖亭亭，情人不见，争忍凌波去？只恐舞衣寒易落，愁人西风南浦。高柳垂阴，老鱼吹浪，留我花间住。田田多少，几回沙际归路。"
    ], 
    "dynasty": "宋代"
  }, 
  {
    "title": "忆秦娥·与君别", 
    "notes": [], 
    "author": "房舜卿", 
    "paragraphs": [
      "与君别。相思一夜梅花发。梅花发。凄凉南浦，断桥斜月。", 
      "盈盈微步凌波袜。东风笑倚天涯阔。天涯阔。一声羌管，暮云愁绝。"
    ], 
    "dynasty": "宋代"
  }, 
  {
    "title": "南歌子·天上星河转", 
    "notes": [], 
    "author": "李清照", 
    "paragraphs": [
      "天上星河转，人间帘幕垂。凉生枕簟泪痕滋。起解罗衣聊问、夜何其。", 
      "翠贴莲蓬小，金销藕叶稀。旧时天气旧时衣。只有情怀不似、旧家时。"
    ], 
    "dynasty": "宋代"
  }, 
  {
    "title": "莺啼序·春晚感怀", 
    "notes": [], 
    "author": "吴文英", 
    "paragraphs": [
      "残寒正欺病酒，掩沉香绣户。燕来晚、飞入西城，似说春事迟暮。画船载、清明过却，晴烟冉冉吴宫树。念羁情、游荡随风，化为轻絮。", 
      "", 
      "十载西湖，傍柳系马，趁娇尘软雾。溯红渐招入仙溪，锦儿偷寄幽素，倚银屏、春宽梦窄，断红湿、歌纨金缕。暝堤空，轻把斜阳，总还鸥鹭。", 
      "", 
      "幽兰旋老，杜若还生，水乡尚寄旅。别后访、六桥无信，事往花委，瘗玉埋香，几番风雨。长波妒盼，遥山羞黛，渔灯分影春江宿。记当时、短楫桃根渡，青楼仿佛，临分败壁题诗，泪墨惨淡尘土。危亭望极，草色天涯，叹鬓侵半苎。暗点检、离痕欢唾，尚染鲛绡，亸凤迷归，破鸾慵舞。殷勤待写，书中长恨，蓝霞辽海沉过雁。漫相思、弹入哀筝柱。伤心千里江南，怨曲重招，断魂在否？"
    ], 
    "dynasty": "宋代"
  }, 
  {
    "title": "江神子·杏花村馆酒旗风", 
    "notes": [], 
    "author": "谢逸", 
    "paragraphs": [
      "杏花村馆酒旗风。水溶溶。扬残红。野渡舟横，杨柳绿阴浓。望断江南山色远，人不见，草连空。", 
      "夕阳楼外晚烟笼。粉香融。淡眉峰。记得年时，相见画屏中。只有关山今夜月，千里外，素光同。"
    ], 
    "dynasty": "宋代"
  }, 
  {
    "title": "兰陵王·丙子送春", 
    "notes": [], 
    "author": "刘辰翁", 
    "paragraphs": [
      "送春去。春去人间无路。秋千外，芳草连天，谁遣风沙暗南浦。依依甚意绪。漫忆海门飞絮。乱鸦过，斗转城荒，不见来时试灯处。", 
      "春去。最谁苦。但箭雁沈边，梁燕无主。杜鹃声里长门暮。想玉树凋土，泪盘如露。咸阳送客屡回顾。斜日未能度。", 
      "春去。尚来否。正江令恨别，庾信愁赋。二人皆北去。苏堤尽日风和雨。叹神游故国，花记前度。人生流落，顾孺子，共夜语。"
    ], 
    "dynasty": "宋代"
  }, 
  {
    "title": "临江仙·梦后楼台高锁", 
    "notes": [
      "蘋--通 ：苹"
    ], 
    "author": "晏几道", 
    "paragraphs": [
      "梦后楼台高锁，酒醒帘幕低垂。去年春恨却来时。落花人独立，微雨燕双飞。", 
      "记得小蘋初见，两重心字罗衣。琵琶弦上说相思。当时明月在，曾照彩云归。"
    ], 
    "dynasty": "宋代"
  }, 
  {
    "title": "西江月·新秋写兴", 
    "notes": [], 
    "author": "刘辰翁", 
    "paragraphs": [
      "天上低昂仰旧，人间儿女成狂。夜来处处试新妆。却是人间天上。", 
      "不觉新凉似水，相思两鬓如霜。梦从海底跨枯桑。阅尽银河风浪。"
    ], 
    "dynasty": "宋代"
  }, 
  {
    "title": "满江红·题南京夷山驿", 
    "notes": [], 
    "author": "王清惠", 
    "paragraphs": [
      "太液芙蓉，浑不似、旧时颜色。 曾记得、春风雨露，玉楼金阙。名播兰馨妃后里，晕潮莲脸君王侧。忽一声、鼙鼓揭天来，繁华歇。", 
      "龙虎散，风云灭。千古恨，凭谁说。对山河百二，泪盈襟血。客馆夜惊尘土梦，宫车晓碾关山月。问嫦娥、于我肯从容，同圆缺？"
    ], 
    "dynasty": "宋代"
  }, 
  {
    "title": "清平乐·红笺小字", 
    "notes": [], 
    "author": "晏殊", 
    "paragraphs": [
      "红笺小字。说尽平生意。鸿雁在云鱼在水。惆怅此情难寄。", 
      "斜阳独倚西楼。遥山恰对帘钩。人面不知何处，绿波依旧东流。"
    ], 
    "dynasty": "宋代"
  }, 
  {
    "title": "西江月·阻风山峰下", 
    "notes": [], 
    "author": "张孝祥", 
    "paragraphs": [
      "满载一船秋色，平铺十里湖光。波神留我看斜阳，放起鳞鳞细浪。", 
      "明日风回更好，今宵露宿何妨？水晶宫里奏霓裳，准拟岳阳楼上。"
    ], 
    "dynasty": "宋代"
  }, 
  {
    "title": "鹧鸪天·己酉之秋苕溪记所见", 
    "notes": [], 
    "author": "姜夔", 
    "paragraphs": [
      "京洛风流绝代人。因何风絮落溪津。笼鞋浅出鸦头袜，知是凌波缥缈身。", 
      "红乍笑，绿长嚬。与谁同度可怜春。鸳鸯独宿何曾惯，化作西楼一缕云。"
    ], 
    "dynasty": "宋代"
  }, 
  {
    "title": "西江月·世事一场大梦", 
    "notes": [
      "秋凉--一作 ：新凉"
    ], 
    "author": "苏轼", 
    "paragraphs": [
      "世事一场大梦，人生几度秋凉？夜来风叶已鸣廊。看取眉头鬓上。", 
      "酒贱常愁客少，月明多被云妨。中秋谁与共孤光。把盏凄然北望。"
    ], 
    "dynasty": "宋代"
  }, 
  {
    "title": "雨霖铃·寒蝉凄切", 
    "notes": [
      "好景--一作 ：美景"
    ], 
    "author": "柳永", 
    "paragraphs": [
      "寒蝉凄切，对长亭晚，骤雨初歇。都门帐饮无绪，留恋处，兰舟催发。执手相看泪眼，竟无语凝噎。念去去，千里烟波，暮霭沉沉楚天阔。", 
      "多情自古伤离别，更那堪，冷落清秋节！今宵酒醒何处？杨柳岸，晓风残月。此去经年，应是良辰好景虚设。便纵有千种风情，更与何人说？"
    ], 
    "dynasty": "宋代"
  }, 
  {
    "title": "水调歌头·送章德茂大卿使虏", 
    "notes": [], 
    "author": "陈亮", 
    "paragraphs": [
      "不见南师久，漫说北群空。当场只手，毕竟还我万夫雄。自笑堂堂汉使，得似洋洋河水，依旧只流东？且复穹庐拜，会向藁街逢！", 
      "尧之都，舜之壤，禹之封。于中应有，一个半个耻臣戎！万里腥膻如许，千古英灵安在，磅礴几时通？胡运何须问，赫日自当中！"
    ], 
    "dynasty": "宋代"
  }, 
  {
    "title": "花非花", 
    "notes": [], 
    "author": "白居易", 
    "paragraphs": [
      "花非花，雾非雾。", 
      "夜半来，天明去。", 
      "来如春梦几多时？", 
      "去似朝云无觅处。"
    ], 
    "dynasty": "唐代"
  }, 
  {
    "title": "青玉案·元夕", 
    "notes": [], 
    "author": "辛弃疾", 
    "paragraphs": [
      "东风夜放花千树。更吹落、星如雨。宝马雕车香满路。凤箫声动，玉壶光转，一夜鱼龙舞。", 
      "蛾儿雪柳黄金缕。笑语盈盈暗香去。众里寻他千百度。蓦然回首，那人却在，灯火阑珊处。"
    ], 
    "dynasty": "宋代"
  }, 
  {
    "title": "江城子·乙卯正月二十日夜记梦", 
    "notes": [
      "肠断--一作 ：断肠"
    ], 
    "author": "苏轼", 
    "paragraphs": [
      "十年生死两茫茫，不思量，自难忘。千里孤坟，无处话凄凉。纵使相逢应不识，尘满面，鬓如霜。", 
      "夜来幽梦忽还乡，小轩窗，正梳妆。相顾无言，惟有泪千行。料得年年肠断处，明月夜，短松冈。"
    ], 
    "dynasty": "宋代"
  }, 
  {
    "title": "青玉案·年年社日停针线", 
    "notes": [], 
    "author": "黄公绍", 
    "paragraphs": [
      "年年社日停针线。怎忍见、双飞燕。今日江城春已半。一身犹在，乱山深处，寂寞溪桥畔。", 
      "春衫著破谁针线。点点行行泪痕满。落日解鞍芳草岸。花无人戴，酒无人劝，醉也无人管。"
    ], 
    "dynasty": "宋代"
  }, 
  {
    "title": "潇湘神·斑竹枝", 
    "notes": [], 
    "author": "刘禹锡", 
    "paragraphs": [
      "斑竹枝，斑竹枝，泪痕点点寄相思。楚客欲听瑶瑟怨，潇湘深夜月明时。"
    ], 
    "dynasty": "唐代"
  }, 
  {
    "title": "乌夜啼·昨夜风兼雨", 
    "notes": [
      "一梦--一作 ：梦里"
    ], 
    "author": "李煜", 
    "paragraphs": [
      "昨夜风兼雨，帘帏飒飒秋声。烛残漏断频欹枕，起坐不能平。", 
      "世事漫随流水，算来一梦浮生。醉乡路稳宜频到，此外不堪行。"
    ], 
    "dynasty": "五代"
  }, 
  {
    "title": "菩萨蛮·枕前发尽千般愿", 
    "notes": [], 
    "author": "佚名", 
    "paragraphs": [
      "枕前发尽千般愿，要休且待青山烂。水面上秤锤浮，直待黄河彻底枯。", 
      "白日参辰现，北斗回南面。休即未能休，且待三更见日头。"
    ], 
    "dynasty": "五代"
  }, 
  {
    "title": "半死桐·重过阊门万事非", 
    "notes": [], 
    "author": "贺铸", 
    "paragraphs": [
      "重过阊门万事非。同来何事不同归。梧桐半死清霜后，头白鸳鸯失伴飞。", 
      "原上草，露初晞。旧栖新垅两依依。空床卧听南窗雨，谁复挑灯夜补衣。"
    ], 
    "dynasty": "宋代"
  }, 
  {
    "title": "柳梢青·茅舍疏篱", 
    "notes": [], 
    "author": "杨无咎", 
    "paragraphs": [
      "茅舍疏篱。半飘残雪，斜卧低枝。可更相宜，烟笼修竹，月在寒溪。", 
      "宁宁伫立移时。判瘦损、无妨为伊。谁赋才情，画成幽思，写入新诗。"
    ], 
    "dynasty": "宋代"
  }, 
  {
    "title": "念奴娇·赤壁怀古", 
    "notes": [
      "樯橹--一作 ：强虏", 
      "人生--一作 ：人间", 
      "尊--通 ：樽"
    ], 
    "author": "苏轼", 
    "paragraphs": [
      "大江东去，浪淘尽，千古风流人物。", 
      "故垒西边，人道是，三国周郎赤壁。", 
      "乱石穿空，惊涛拍岸，卷起千堆雪。", 
      "江山如画，一时多少豪杰。", 
      "遥想公瑾当年，小乔初嫁了，雄姿英发。", 
      "羽扇纶巾，谈笑间，樯橹灰飞烟灭。", 
      "故国神游，多情应笑我，早生华发。", 
      "人生如梦，一尊还酹江月。"
    ], 
    "dynasty": "宋代"
  }, 
  {
    "title": "女冠子·昨夜夜半", 
    "notes": [], 
    "author": "韦庄", 
    "paragraphs": [
      "昨夜夜半，枕上分明梦见。语多时。依旧桃花面，频低柳叶眉。", 
      "半羞还半喜，欲去又依依。觉来知是梦，不胜悲。"
    ], 
    "dynasty": "唐代"
  }, 
  {
    "title": "风入松·一春长费买花钱", 
    "notes": [], 
    "author": "俞国宝", 
    "paragraphs": [
      "一春长费买花钱，日日醉湖边。玉骢惯识西湖路，骄嘶过、沽酒楼前。红杏香中箫鼓，绿杨影里秋千。", 
      "暖风十里丽人天，花压鬓云偏。画船载取春归去，馀情付、湖水湖烟。明日重扶残醉，来寻陌上花钿。"
    ], 
    "dynasty": "宋代"
  }, 
  {
    "title": "水龙吟·次韵章质夫杨花词", 
    "notes": [], 
    "author": "苏轼", 
    "paragraphs": [
      "似花还似非花，也无人惜从教坠。抛家傍路，思量却是，无情有思。萦损柔肠，困酣娇眼，欲开还闭。梦随风万里，寻郎去处，又还被、莺呼起。", 
      "不恨此花飞尽，恨西园、落红难缀。晓来雨过，遗踪何在？一池萍碎。春色三分，二分尘土，一分流水。细看来，不是杨花，点点是离人泪。"
    ], 
    "dynasty": "宋代"
  }, 
  {
    "title": "水龙吟·过南剑双溪楼", 
    "notes": [], 
    "author": "辛弃疾", 
    "paragraphs": [
      "举头西北浮云，倚天万里须长剑。人言此地，夜深长见，斗牛光焰。我觉山高，潭空水冷，月明星淡。待燃犀下看，凭栏却怕，风雷怒，鱼龙惨。", 
      "峡束苍江对起，过危楼，欲飞还敛。元龙老矣！不妨高卧，冰壶凉簟。千古兴亡，百年悲笑，一时登览。问何人又卸，片帆沙岸，系斜阳缆？"
    ], 
    "dynasty": "宋代"
  }, 
  {
    "title": "水调歌头·明月几时有", 
    "notes": [
      "何似--一作 ：何时", 
      "又恐--一作 ：惟 / 唯恐", 
      "长向--一作 ：偏向"
    ], 
    "author": "苏轼", 
    "paragraphs": [
      "丙辰中秋，欢饮达旦，大醉，作此篇，兼怀子由。", 
      "", 
      "明月几时有？把酒问青天。不知天上宫阙，今夕是何年。我欲乘风归去，又恐琼楼玉宇，高处不胜寒。起舞弄清影，何似在人间？", 
      "转朱阁，低绮户，照无眠。不应有恨，何事长向别时圆？人有悲欢离合，月有阴晴圆缺，此事古难全。但愿人长久，千里共婵娟。"
    ], 
    "dynasty": "宋代"
  }, 
  {
    "title": "点绛唇·蹴罢秋千", 
    "notes": [], 
    "author": "李清照", 
    "paragraphs": [
      "蹴罢秋千，起来慵整纤纤手。露浓花瘦，薄汗轻衣透。", 
      "见客入来，袜刬金钗溜。和羞走，倚门回首，却把青梅嗅。"
    ], 
    "dynasty": "宋代"
  }, 
  {
    "title": "惜分飞·泪湿阑干花著露", 
    "notes": [], 
    "author": "毛滂", 
    "paragraphs": [
      "泪湿阑干花著露。愁到眉峰碧聚。此恨平分取。更无言语。空相觑。", 
      "短雨残云无意绪。寂寞朝朝暮暮。今夜山深处。断魂分付。潮回去。"
    ], 
    "dynasty": "宋代"
  }, 
  {
    "title": "长亭怨慢·渐吹尽", 
    "notes": [], 
    "author": "姜夔", 
    "paragraphs": [
      "余颇喜自制曲。初率意为长短句，然后协以律，故前后阕多不同。桓大司马云：“昔年种柳，依依汉南。今看摇落，凄怆江潭：树犹如此，人何以堪？”此语余深爱之。", 
      "", 
      "渐吹尽，枝头香絮，是处人家，绿深门户。远浦萦回，暮帆零乱向何许？阅人多矣，谁得似长亭树？树若有情时，不会得青青如此！", 
      "日暮，望高城不见，只见乱山无数。韦郎去也，怎忘得、玉环分付：第一是早早归来，怕红萼无人为主。算空有并刀，难剪离愁千缕。"
    ], 
    "dynasty": "宋代"
  }, 
  {
    "title": "浪淘沙令·伊吕两衰翁", 
    "notes": [], 
    "author": "王安石", 
    "paragraphs": [
      "伊吕两衰翁，历遍穷通。一为钓叟一耕佣。若使当时身不遇，老了英雄。", 
      "汤武偶相逢，风虎云龙。兴王只在谈笑中。直至如今千载后，谁与争功！"
    ], 
    "dynasty": "宋代"
  }, 
  {
    "title": "蝶恋花·春景", 
    "notes": [], 
    "author": "苏轼", 
    "paragraphs": [
      "花褪残红青杏小。燕子飞时，绿水人家绕。枝上柳绵吹又少。天涯何处无芳草！", 
      "墙里秋千墙外道。墙外行人，墙里佳人笑。笑渐不闻声渐悄。多情却被无情恼。"
    ], 
    "dynasty": "宋代"
  }, 
  {
    "title": "梦江南·兰烬落", 
    "notes": [], 
    "author": "皇甫松", 
    "paragraphs": [
      "兰烬落，屏上暗红蕉。闲梦江南梅熟日，夜船吹笛雨萧萧。人语驿边桥。"
    ], 
    "dynasty": "唐代"
  }, 
  {
    "title": "忆江南·江南好", 
    "notes": [], 
    "author": "白居易", 
    "paragraphs": [
      "江南好，风景旧曾谙。日出江花红胜火，春来江水绿如蓝。能不忆江南？"
    ], 
    "dynasty": "唐代"
  }, 
  {
    "title": "定风波·莫听穿林打叶声", 
    "notes": [], 
    "author": "苏轼", 
    "paragraphs": [
      "三月七日，沙湖道中遇雨。雨具先去，同行皆狼狈，余独不觉，已而遂晴，故作此词。", 
      "", 
      "莫听穿林打叶声，何妨吟啸且徐行。竹杖芒鞋轻胜马，谁怕？一蓑烟雨任平生。", 
      "料峭春风吹酒醒，微冷，山头斜照却相迎。回首向来萧瑟处，归去，也无风雨也无晴。"
    ], 
    "dynasty": "宋代"
  }, 
  {
    "title": "小重山·昨夜寒蛩不住鸣", 
    "notes": [], 
    "author": "岳飞", 
    "paragraphs": [
      "昨夜寒蛩不住鸣。惊回千里梦，已三更。起来独自绕阶行。人悄悄，帘外月胧明。", 
      "白首为功名。旧山松竹老，阻归程。欲将心事付瑶琴。知音少，弦断有谁听。"
    ], 
    "dynasty": "宋代"
  }, 
  {
    "title": "六州歌头·长淮望断", 
    "notes": [], 
    "author": "张孝祥", 
    "paragraphs": [
      "长淮望断，关塞莽然平。征尘暗，霜风劲，悄边声。黯销凝。追想当年事，殆天数，非人力，洙泗上，弦歌地，亦膻腥。隔水毡乡，落日牛羊下，区脱纵横。看名王宵猎，骑火一川明。笳鼓悲鸣。遣人惊。", 
      "念腰间箭，匣中剑，空埃蠹，竟何成。时易失，心徒壮，岁将零。渺神京。干羽方怀远，静烽燧，且休兵。冠盖使，纷驰骛，若为情。闻道中原遗老，常南望、翠葆霓旌。使行人到此，忠愤气填膺。有泪如倾。"
    ], 
    "dynasty": "宋代"
  }, 
  {
    "title": "青门引·春思", 
    "notes": [], 
    "author": "张先", 
    "paragraphs": [
      "乍暖还轻冷。风雨晚来方定。庭轩寂寞近清明，残花中酒，又是去年病。", 
      "楼头画角风吹醒。入夜重门静。那堪更被明月，隔墙送过秋千影。"
    ], 
    "dynasty": "宋代"
  }, 
  {
    "title": "望江南·梳洗罢", 
    "notes": [], 
    "author": "温庭筠", 
    "paragraphs": [
      "梳洗罢，独倚望江楼。过尽千帆皆不是，斜晖脉脉水悠悠。肠断白蘋洲。"
    ], 
    "dynasty": "唐代"
  }, 
  {
    "title": "酒泉子·长忆观潮", 
    "notes": [], 
    "author": "潘阆", 
    "paragraphs": [
      "长忆观潮，满郭人争江上望。来疑沧海尽成空。万面鼓声中。", 
      "弄潮儿向涛头立。手把红旗旗不湿。别来几向梦中看。梦觉尚心寒。"
    ], 
    "dynasty": "宋代"
  }, 
  {
    "title": "玉楼春·春景", 
    "notes": [], 
    "author": "宋祁", 
    "paragraphs": [
      "东城渐觉风光好。縠皱波纹迎客棹。绿杨烟外晓寒轻，红杏枝头春意闹。", 
      "浮生长恨欢娱少。肯爱千金轻一笑。为君持酒劝斜阳，且向花间留晚照。"
    ], 
    "dynasty": "宋代"
  }, 
  {
    "title": "芳心苦·杨柳回塘", 
    "notes": [], 
    "author": "贺铸", 
    "paragraphs": [
      "杨柳回塘，鸳鸯别浦。绿萍涨断莲舟路。断无蜂蝶慕幽香，红衣脱尽芳心苦。", 
      "返照迎潮，行云带雨。依依似与骚人语。当年不肯嫁春风，无端却被秋风误。"
    ], 
    "dynasty": "宋代"
  }, 
  {
    "title": "蝶恋花·送春", 
    "notes": [], 
    "author": "朱淑真", 
    "paragraphs": [
      "楼外垂杨千万缕。欲系青春，少住春还去。犹自风前飘柳絮。随春且看归何处。", 
      "绿满山川闻杜宇。便做无情，莫也愁人苦。把酒送春春不语。黄昏却下潇潇雨。"
    ], 
    "dynasty": "宋代"
  }, 
  {
    "title": "洞仙歌·冰肌玉骨", 
    "notes": [], 
    "author": "苏轼", 
    "paragraphs": [
      "仆七岁时，见眉州老尼，姓朱，忘其名，年九十岁。自言尝随其师入蜀主孟昶宫中，一日大热，蜀主与花蕊夫人夜纳凉摩诃池上，作一词，朱具能记之。今四十年，朱已死久矣，人无知此词者，但记其首两句，暇日寻味，岂《洞仙歌》令乎？乃为足之云。", 
      "", 
      "冰肌玉骨，自清凉无汗。水殿风来暗香满。绣帘开，一点明月窥人，人未寝，欹枕钗横鬓乱。", 
      "起来携素手，庭户无声，时见疏星渡河汉。试问夜如何？夜已三更，金波淡，玉绳低转。但屈指西风几时来，又不道流年暗中偷换。"
    ], 
    "dynasty": "宋代"
  }, 
  {
    "title": "蓦山溪·自述", 
    "notes": [], 
    "author": "宋自逊", 
    "paragraphs": [
      "壶山居士，未老心先懒。爱学道人家，办竹几、蒲团茗碗。青山可买，小结屋三间，开一径，俯清溪，修竹栽教满。 客来便请，随分家常饭。若肯小留连，更薄酒，三杯两盏，吟诗度曲，风月任招呼。身外事，不关心，自有天公管。"
    ], 
    "dynasty": "宋代"
  }, 
  {
    "title": "迷仙引·才过笄年", 
    "notes": [], 
    "author": "柳永", 
    "paragraphs": [
      "才过笄年，初绾云鬟，便学歌舞。席上尊前，王孙随分相许。算等闲、酬一笑，便千金慵觑。常只恐、容易蕣华偷换，光阴虚度。", 
      "已受君恩顾，好与花为主。万里丹霄，何妨携手同归去。永弃却、烟花伴侣。免教人见妾，朝云暮雨。"
    ], 
    "dynasty": "宋代"
  }, 
  {
    "title": "菩萨蛮·人人尽说江南好", 
    "notes": [], 
    "author": "韦庄", 
    "paragraphs": [
      "人人尽说江南好，游人只合江南老。春水碧于天，画船听雨眠。", 
      "垆边人似月，皓腕凝霜雪。未老莫还乡，还乡须断肠。"
    ], 
    "dynasty": "唐代"
  }, 
  {
    "title": "鹧鸪天·彩袖殷勤捧玉钟", 
    "notes": [], 
    "author": "晏几道", 
    "paragraphs": [
      "彩袖殷勤捧玉钟，当年拚却醉颜红。舞低杨柳楼心月，歌尽桃花扇底风。", 
      "从别后，忆相逢，几回魂梦与君同。今宵剩把银釭照，犹恐相逢是梦中。"
    ], 
    "dynasty": "宋代"
  }, 
  {
    "title": "长相思·花深深", 
    "notes": [], 
    "author": "陈东甫", 
    "paragraphs": [
      "花深深。柳阴阴。度柳穿花觅信音。君心负妾心。", 
      "怨呜琴。恨孤衾。钿誓钗盟何处寻。当初谁料今。"
    ], 
    "dynasty": "宋代"
  }, 
  {
    "title": "渔家傲·秋思", 
    "notes": [], 
    "author": "范仲淹", 
    "paragraphs": [
      "塞下秋来风景异，衡阳雁去无留意。四面边声连角起，千嶂里，长烟落日孤城闭。", 
      "浊酒一杯家万里，燕然未勒归无计。羌管悠悠霜满地，人不寐，将军白发征夫泪。"
    ], 
    "dynasty": "宋代"
  }, 
  {
    "title": "鹧鸪天·有客慨然谈功名因追念少年时事戏作", 
    "notes": [], 
    "author": "辛弃疾", 
    "paragraphs": [
      "壮岁旌旗拥万夫，锦襜突骑渡江初。燕兵夜娖银胡觮，汉箭朝飞金仆姑。", 
      "追往事，叹今吾，春风不染白髭须。却将万字平戎策，换得东家种树书。"
    ], 
    "dynasty": "宋代"
  }, 
  {
    "title": "唐多令·芦叶满汀洲", 
    "notes": [
      "在否--一作 ：在不"
    ], 
    "author": "刘过", 
    "paragraphs": [
      "安远楼小集，侑觞歌板之姬黄其姓者，乞词于龙洲道人，为赋此《唐多令》。同柳阜之、刘去非、石民瞻、周嘉仲、陈孟参、孟容。时八月五日也。", 
      "", 
      "芦叶满汀洲，寒沙带浅流。二十年重过南楼。柳下系船犹未稳，能几日，又中秋。", 
      "黄鹤断矶头，故人今在否？旧江山浑是新愁。欲买桂花同载酒，终不似，少年游。"
    ], 
    "dynasty": "宋代"
  }, 
  {
    "title": "江城子·示表侄刘国华", 
    "notes": [], 
    "author": "吴潜", 
    "paragraphs": [
      "家园十亩屋头边。正春妍，酿花天。杨柳多情，拂拂带轻烟。别馆闲亭随分有，时策杖，小盘旋。", 
      "采山钓水美而鲜。饮中仙，醉中禅。闲处光阴，赢得日高眠。一品高官人道好，多少事，碎心田。"
    ], 
    "dynasty": "宋代"
  }, 
  {
    "title": "千秋岁·数声鶗鴂", 
    "notes": [
      "凝残月--一作 ：孤灯灭"
    ], 
    "author": "张先", 
    "paragraphs": [
      "数声鶗鴂，又报芳菲歇。惜春更把残红折。雨轻风色暴，梅子青时节。永丰柳，无人尽日花飞雪。", 
      "莫把幺弦拨，怨极弦能说。天不老，情难绝。心似双丝网，中有千千结。夜过也，东窗未白凝残月。"
    ], 
    "dynasty": "宋代"
  }, 
  {
    "title": "瑞鹤仙·郊原初过雨", 
    "notes": [], 
    "author": "袁去华", 
    "paragraphs": [
      "郊原初过雨。见败叶零乱，风定犹舞。斜阳挂深树。映浓愁浅黛，遥山眉妩。来时旧路。尚岩花、娇黄半吐。到而今，唯有溪边流水，见人如故。", 
      "无语。邮亭深静，下马还寻，旧曾题处。无聊倦旅。伤离恨，最愁苦。纵收香藏镜，他年重到，人面桃花在否。念沈沈、小阁幽窗，有时梦去。"
    ], 
    "dynasty": "宋代"
  }, 
  {
    "title": "双双燕·咏燕", 
    "notes": [], 
    "author": "史达祖", 
    "paragraphs": [
      "过春社了，度帘幕中间，去年尘冷。差池欲住，试入旧巢相并。还相雕梁藻井。又软语、商量不定。飘然快拂花梢，翠尾分开红影。", 
      "芳径。芹泥雨润。爱贴地争飞，竞夸轻俊。红楼归晚，看足柳昏花暝。应自栖香正稳。便忘了、天涯芳信。愁损翠黛双蛾，日日画阑独凭。"
    ], 
    "dynasty": "宋代"
  }, 
  {
    "title": "齐天乐·蟋蟀", 
    "notes": [], 
    "author": "姜夔", 
    "paragraphs": [
      "丙辰岁，与张功父会饮张达可之堂。闻屋壁间蟋蟀有声，功父约予同赋，以授歌者。功父先成，辞甚美。予裴回末利花间，仰见秋月，顿起幽思，寻亦得此。蟋蟀，中都呼为促织，善斗。好事者或以三二十万钱致一枚，镂象齿为楼观以贮之。", 
      "", 
      "庾郎先自吟愁赋，凄凄更闻私语。露湿铜铺，苔侵石井，都是曾听伊处。哀音似诉。正思妇无眠，起寻机杼。曲曲屏山，夜凉独自甚情绪？", 
      "西窗又吹暗雨。为谁频断续，相和砧杵？候馆迎秋，离宫吊月，别有伤心无数。豳诗漫与。笑篱落呼灯，世间儿女。写入琴丝，一声声更苦。"
    ], 
    "dynasty": "宋代"
  }, 
  {
    "title": "贺新郎·寄李伯纪丞相", 
    "notes": [], 
    "author": "张元干", 
    "paragraphs": [
      "曳杖危楼去。斗垂天、沧波万顷，月流烟渚。扫尽浮云风不定，未放扁舟夜渡。宿雁落、寒芦深处。怅望关河空吊影，正人间、鼻息鸣鼍鼓。谁伴我，醉中舞。", 
      "十年一梦扬州路。倚高寒、愁生故国，气吞骄虏。要斩楼兰三尺剑，遗恨琵琶旧语。谩暗涩铜华尘土。唤取谪仙平章看，过苕溪、尚许垂纶否。风浩荡，欲飞举。"
    ], 
    "dynasty": "宋代"
  }, 
  {
    "title": "清平乐·春晚", 
    "notes": [], 
    "author": "王安国", 
    "paragraphs": [
      "留春不住，费尽莺儿语。满地残红宫锦污，昨夜南园风雨。", 
      "小怜初上琵琶，晓来思绕天涯。不肯画堂朱户，春风自在杨花。"
    ], 
    "dynasty": "宋代"
  }, 
  {
    "title": "蝶恋花·醉别西楼醒不记", 
    "notes": [], 
    "author": "晏几道", 
    "paragraphs": [
      "醉别西楼醒不记。春梦秋云，聚散真容易。斜月半窗还少睡。画屏闲展吴山翠。", 
      "衣上酒痕诗里字。点点行行，总是凄凉意。红烛自怜无好计。夜寒空替人垂泪。"
    ], 
    "dynasty": "宋代"
  }, 
  {
    "title": "满庭芳·山抹微云", 
    "notes": [
      "万点--一作 ：数点"
    ], 
    "author": "秦观", 
    "paragraphs": [
      "山抹微云，天连衰草，画角声断谯门。暂停征棹，聊共引离尊。多少蓬莱旧事，空回首、烟霭纷纷。斜阳外，寒鸦万点，流水绕孤村。", 
      "销魂。当此际，香囊暗解，罗带轻分。谩赢得、青楼薄幸名存。此去何时见也，襟袖上、空惹啼痕。伤情处，高城望断，灯火已黄昏。"
    ], 
    "dynasty": "宋代"
  }, 
  {
    "title": "行香子·树绕村庄", 
    "notes": [], 
    "author": "秦观", 
    "paragraphs": [
      "树绕村庄，水满陂塘。倚东风、豪兴徜徉。小园几许，收尽春光。有桃花红，李花白，菜花黄。", 
      "远远围墙，隐隐茅堂。飏青旗、流水桥旁。偶然乘兴、步过东冈。正莺儿啼，燕儿舞，蝶儿忙。"
    ], 
    "dynasty": "宋代"
  }, 
  {
    "title": "相见欢·无言独上西楼", 
    "notes": [
      "一般--一作 ：一番"
    ], 
    "author": "李煜", 
    "paragraphs": [
      "无言独上西楼，月如钩。寂寞梧桐深院锁清秋。", 
      "剪不断，理还乱，是离愁。别是一般滋味在心头。"
    ], 
    "dynasty": "五代"
  }, 
  {
    "title": "清平乐·别来春半", 
    "notes": [], 
    "author": "李煜", 
    "paragraphs": [
      "别来春半，触目柔肠断。砌下落梅如雪乱，拂了一身还满。(", 
      "柔", 
      "肠断 一作：愁肠断)", 
      "雁来音信无凭，路遥归梦难成。离恨恰如春草，更行更远还生。"
    ], 
    "dynasty": "五代"
  }, 
  {
    "title": "蝶恋花·春涨一篙添水面", 
    "notes": [], 
    "author": "范成大", 
    "paragraphs": [
      "春涨一篙添水面。芳草鹅儿，绿满微风岸。画舫夷犹湾百转。横塘塔近依前远。", 
      "江国多寒农事晚。村北村南，谷雨才耕遍。秀麦连冈桑叶贱。看看尝面收新茧。"
    ], 
    "dynasty": "宋代"
  }, 
  {
    "title": "清平乐·年年雪里", 
    "notes": [], 
    "author": "李清照", 
    "paragraphs": [
      "年年雪里，常插梅花醉。挼尽梅花无好意，赢得满衣清泪。", 
      "今年海角天涯，萧萧两鬓生华。看取晚来风势，故应难看梅花。"
    ], 
    "dynasty": "宋代"
  }, 
  {
    "title": "千秋岁·水边沙外", 
    "notes": [], 
    "author": "秦观", 
    "paragraphs": [
      "水边沙外。城郭春寒退。花影乱，莺声碎。飘零疏酒盏，离别宽衣带。人不见，碧云暮合空相对。", 
      "忆昔西池会。鹓鹭同飞盖。携手处，今谁在。日边清梦断，镜里朱颜改。春去也，飞红万点愁如海。"
    ], 
    "dynasty": "宋代"
  }, 
  {
    "title": "江城子·密州出猎", 
    "notes": [], 
    "author": "苏轼", 
    "paragraphs": [
      "老夫聊发少年狂，左牵黄，右擎苍，锦帽貂裘，千骑卷平冈。为报倾城随太守，亲射虎，看孙郎。", 
      "酒酣胸胆尚开张，鬓微霜，又何妨！持节云中，何日遣冯唐？会挽雕弓如满月，西北望，射天狼。"
    ], 
    "dynasty": "宋代"
  }, 
  {
    "title": "踏莎行·自沔东来丁未元日至金陵江上感梦而作", 
    "notes": [], 
    "author": "姜夔", 
    "paragraphs": [
      "燕燕轻盈，莺莺娇软，分明又向华胥见。夜长争得薄情知？春初早被相思染。", 
      "别后书辞，别时针线，离魂暗逐郎行远。淮南皓月冷千山，冥冥归去无人管。"
    ], 
    "dynasty": "宋代"
  }, 
  {
    "title": "渔家傲·近日门前溪水涨", 
    "notes": [], 
    "author": "欧阳修", 
    "paragraphs": [
      "近日门前溪水涨。郎船几度偷相访。船小难开红斗帐。无计向。合欢影里空惆怅。", 
      "愿妾身为红菡萏。年年生在秋江上。重愿郎为花底浪。无隔障。随风逐雨长来往。"
    ], 
    "dynasty": "宋代"
  }, 
  {
    "title": "摊破浣溪沙·手卷真珠上玉钩", 
    "notes": [], 
    "author": "李璟", 
    "paragraphs": [
      "手卷真珠上玉钩，依前春恨锁重楼。风里落花谁是主？思悠悠。", 
      "青鸟不传云外信，丁香空结雨中愁。回首绿波三楚暮，接天流。"
    ], 
    "dynasty": "五代"
  }, 
  {
    "title": "浣溪沙·五两竿头风欲平", 
    "notes": [], 
    "author": "佚名", 
    "paragraphs": [
      "五两竿头风欲平，长风举棹觉船轻。柔橹不施停却棹，是船行。", 
      "满眼风波多闪烁，看山恰似走来迎。仔细看山山不动，是船行。"
    ], 
    "dynasty": "五代"
  }, 
  {
    "title": "鹧鸪天·寒日萧萧上琐窗", 
    "notes": [], 
    "author": "李清照", 
    "paragraphs": [
      "寒日萧萧上琐窗，梧桐应恨夜来霜。酒阑更喜团茶苦，梦断偏宜瑞脑香。", 
      "秋已尽，日犹长，仲宣怀远更凄凉。不如随分尊前醉，莫负东篱菊蕊黄。"
    ], 
    "dynasty": "宋代"
  }, 
  {
    "title": "鹊桥仙·华灯纵博", 
    "notes": [], 
    "author": "陆游", 
    "paragraphs": [
      "华灯纵博，雕鞍驰射，谁记当年豪举。酒徒一半取封侯，独去作、江边渔父。", 
      "轻舟八尺，低篷三扇，占断苹洲烟雨。镜湖元自属闲人，又何必、君恩赐与。"
    ], 
    "dynasty": "宋代"
  }, 
  {
    "title": "浣溪沙·漠漠轻寒上小楼", 
    "notes": [], 
    "author": "秦观", 
    "paragraphs": [
      "漠漠轻寒上小楼，晓阴无赖似穷秋。淡烟流水画屏幽。", 
      "自在飞花轻似梦，无边丝雨细如愁。宝帘闲挂小银钩。"
    ], 
    "dynasty": "宋代"
  }, 
  {
    "title": "秋蕊香·帘幕疏疏风透", 
    "notes": [], 
    "author": "张耒", 
    "paragraphs": [
      "帘幕疏疏风透。一线香飘金兽。朱阑倚遍黄昏后。廊上月华如昼。", 
      "别离滋味浓于酒。著人瘦。此情不及墙东柳。春色年年如旧。"
    ], 
    "dynasty": "宋代"
  }, 
  {
    "title": "念奴娇·过洞庭", 
    "notes": [
      "玉界--一作 ：玉鉴", 
      "沧浪--一作 ：沧冥", 
      "岭表--一作 ：岭海"
    ], 
    "author": "张孝祥", 
    "paragraphs": [
      "洞庭青草，近中秋，更无一点风色。玉界琼田三万顷，着我扁舟一叶。素月分辉，明河共影，表里俱澄澈。悠然心会，妙处难与君说。", 
      "应念岭表经年，孤光自照，肝胆皆冰雪。短发萧骚襟袖冷，稳泛沧浪空阔。尽挹西江，细斟北斗，万象为宾客。扣舷独啸，不知今夕何夕。"
    ], 
    "dynasty": "宋代"
  }, 
  {
    "title": "霜天晓角·仪真江上夜泊", 
    "notes": [], 
    "author": "黄机", 
    "paragraphs": [
      "寒江夜宿。长啸江之曲。水底鱼龙惊动，风卷地、浪翻屋。", 
      "诗情吟未足。酒兴断还续。草草兴亡休问，功名泪、欲盈掬。"
    ], 
    "dynasty": "宋代"
  }, 
  {
    "title": "水龙吟·春恨", 
    "notes": [], 
    "author": "陈亮", 
    "paragraphs": [
      "闹花深处层楼，画帘半卷东风软。春归翠陌，平莎茸嫩，垂杨金浅。迟日催花，淡云阁雨，轻寒轻暖。恨芳菲世界，游人未赏，都付与、莺和燕。", 
      "寂寞凭高念远。向南楼、一声归雁。金钗斗草，青丝勒马，风流云散。罗绶分香，翠绡对泪，几多幽怨。正销魂，又是疏烟淡月，子规声断。"
    ], 
    "dynasty": "宋代"
  }, 
  {
    "title": "点绛唇·绍兴乙卯登绝顶小亭", 
    "notes": [], 
    "author": "叶梦得", 
    "paragraphs": [
      "缥缈危亭，笑谈独在千峰上。与谁同赏。万里横烟浪。", 
      "老去情怀，犹作天涯想。空惆怅。少年豪放。莫学衰翁样。"
    ], 
    "dynasty": "宋代"
  }, 
  {
    "title": "蝶恋花·槛菊愁烟兰泣露", 
    "notes": [
      "双飞去--一作 ：双来去", 
      "离恨苦--一作 ：离别苦"
    ], 
    "author": "晏殊", 
    "paragraphs": [
      "槛菊愁烟兰泣露，罗幕轻寒，燕子双飞去。明月不谙离恨苦，斜光到晓穿朱户。", 
      "昨夜西风凋碧树，独上高楼，望尽天涯路。欲寄彩笺兼尺素，山长水阔知何处？"
    ], 
    "dynasty": "宋代"
  }, 
  {
    "title": "永遇乐·彭城夜宿燕子楼", 
    "notes": [], 
    "author": "苏轼", 
    "paragraphs": [
      "彭城夜宿燕子楼，梦盼盼，因作此词。", 
      "", 
      "明月如霜，好风如水，清景无限。曲港跳鱼，圆荷泻露，寂寞无人见。紞如三鼓，铿然一叶，黯黯梦云惊断。夜茫茫，重寻无处，觉来小园行遍。", 
      "天涯倦客，山中归路，望断故园心眼。燕子楼空，佳人何在，空锁楼中燕。古今如梦，何曾梦觉，但有旧欢新怨。异时对，黄楼夜景，为余浩叹。"
    ], 
    "dynasty": "宋代"
  }, 
  {
    "title": "贺新郎·送陈真州子华", 
    "notes": [], 
    "author": "刘克庄", 
    "paragraphs": [
      "北望神州路。试平章、这场公事，怎生分付。记得太行山百万，曾入宗爷驾驭。今把作、握蛇骑虎。君去京东豪杰喜，想投戈、下拜真吾父。谈笑里，定齐鲁。", 
      "两河萧瑟惟狐兔。问当年、祖生去后，有人来否。多少新亭挥泪客，谁梦中原块土。算事业、须由人做。应笑书生心胆怯，向车中、闭置如新妇。空目送，塞鸿去。"
    ], 
    "dynasty": "宋代"
  }, 
  {
    "title": "菩萨蛮·小山重叠金明灭", 
    "notes": [], 
    "author": "温庭筠", 
    "paragraphs": [
      "小山重叠金明灭，鬓云欲度香腮雪。懒起画蛾眉，弄妆梳洗迟。", 
      "照花前后镜，花面交相映。新帖绣罗襦，双双金鹧鸪。"
    ], 
    "dynasty": "唐代"
  }, 
  {
    "title": "浣溪沙·门隔花深梦旧游", 
    "notes": [], 
    "author": "吴文英", 
    "paragraphs": [
      "门隔花深梦旧游。夕阳无语燕归愁。玉纤香动小帘钩。", 
      "落絮无声春堕泪，行云有影月含羞。东风临夜冷于秋。"
    ], 
    "dynasty": "宋代"
  }, 
  {
    "title": "菩萨蛮·书江西造口壁", 
    "notes": [
      "愁余--一作 ：愁予"
    ], 
    "author": "辛弃疾", 
    "paragraphs": [
      "郁孤台下清江水，中间多少行人泪。西北望长安，可怜无数山。", 
      "青山遮不住，毕竟东流去。江晚正愁余，山深闻鹧鸪。 "
    ], 
    "dynasty": "宋代"
  }, 
  {
    "title": "减字木兰花·题雄州驿", 
    "notes": [], 
    "author": "蒋氏女", 
    "paragraphs": [
      "朝云横度。辘辘车声如水去。白草黄沙。月照孤村三两家。", 
      "飞鸿过也。万结愁肠无昼夜。渐近燕山。回首乡关归路难。"
    ], 
    "dynasty": "宋代"
  }, 
  {
    "title": "凤凰台上忆吹箫·香冷金猊", 
    "notes": [], 
    "author": "李清照", 
    "paragraphs": [
      "香冷金猊，被翻红浪，起来慵自梳头。任宝奁尘满，日上帘钩。生怕离怀别苦，多少事、欲说还休。新来瘦，非干病酒，不是悲秋。", 
      "休休，这回去也，千万遍《阳关》，也则难留。念武陵人远，烟锁秦楼。惟有楼前流水，应念我、终日凝眸。凝眸处，从今又添，一段新愁。", 
      "版本二", 
      "香冷金猊，被翻红浪，起来人未梳头。任宝奁闲掩，日上帘钩。生怕闲愁暗恨，多少事、欲说还休。今年瘦，非干病酒，不是悲秋。", 
      "明朝，者回去也，千万遍阳关，也即难留。念武陵春晚，云锁重楼。记取楼前绿水，应念我、终日凝眸。凝眸处，从今更数，几段新愁。"
    ], 
    "dynasty": "宋代"
  }, 
  {
    "title": "采桑子·恨君不似江楼月", 
    "notes": [], 
    "author": "吕本中", 
    "paragraphs": [
      "恨君不似江楼月，南北东西，南北东西，只有相随无别离。", 
      "恨君却似江楼月，暂满还亏，暂满还亏，待得团圆是几时？"
    ], 
    "dynasty": "宋代"
  }, 
  {
    "title": "破阵子·为陈同甫赋壮词以寄之", 
    "notes": [], 
    "author": "辛弃疾", 
    "paragraphs": [
      "醉里挑灯看剑，梦回吹角连营。八百里分麾下炙，五十弦翻塞外声。沙场秋点兵。", 
      "马作的卢飞快，弓如霹雳弦惊。了却君王天下事，赢得生前身后名。可怜白发生！"
    ], 
    "dynasty": "宋代"
  }, 
  {
    "title": "宫中调笑·团扇", 
    "notes": [], 
    "author": "王建", 
    "paragraphs": [
      "团扇，团扇，美人病来遮面。", 
      "玉颜憔悴三年，谁复商量管弦。", 
      "弦管，弦管，春草昭阳路断。"
    ], 
    "dynasty": "唐代"
  }, 
  {
    "title": "绮罗香·咏春雨", 
    "notes": [], 
    "author": "史达祖", 
    "paragraphs": [
      "做冷欺花，将烟困柳，千里偷催春暮。尽日冥迷，愁里欲飞还住。惊粉重、蝶宿西园，喜泥润、燕归南浦。最妨它、佳约风流，钿车不到杜陵路。", 
      "沉沉江上望极，还被春潮晚急，难寻官渡。隐约遥峰，和泪谢娘眉妩。临断岸、新绿生时，是落红、带愁流处。记当日、门掩梨花，剪灯深夜语。"
    ], 
    "dynasty": "宋代"
  }, 
  {
    "title": "调笑令·边草", 
    "notes": [], 
    "author": "戴叔伦", 
    "paragraphs": [
      "边草，边草，边草尽来兵老。山南山北雪晴，", 
      "千里万里月明。明月，明月，胡笳一声愁绝。"
    ], 
    "dynasty": "唐代"
  }, 
  {
    "title": "太常引·建康中秋夜为吕叔潜赋", 
    "notes": [], 
    "author": "辛弃疾", 
    "paragraphs": [
      "一轮秋影转金波，飞镜又重磨。把酒问姮娥：被白发、欺人奈何？", 
      "乘风好去，长空万里，直下看山河。斫去桂婆娑，人道是、清光更多。"
    ], 
    "dynasty": "宋代"
  }, 
  {
    "title": "贺新郎·九日", 
    "notes": [], 
    "author": "刘克庄", 
    "paragraphs": [
      "湛湛长空黑。更那堪、斜风细雨，乱愁如织。老眼平生空四海，赖有高楼百尺。看浩荡、千崖秋色。白发书生神州泪，尽凄凉、不向牛山滴。追往事，去无迹。", 
      "少年自负凌云笔。到而今、春华落尽，满怀萧瑟。常恨世人新意少，爱说南朝狂客。把破帽、年年拈出。若对黄花孤负酒，怕黄花、也笑人岑寂。鸿北去，日西匿。"
    ], 
    "dynasty": "宋代"
  }, 
  {
    "title": "青玉案·凌波不过横塘路", 
    "notes": [], 
    "author": "贺铸", 
    "paragraphs": [
      "凌波不过横塘路，但目送、芳尘去。锦瑟华年谁与度？月桥花院，琐窗朱户，只有春知处。", 
      "飞云冉冉蘅皋暮，彩笔新题断肠句。试问闲情都几许？一川烟草，满城风絮，梅子黄时雨。", 
      "版本二", 
      "凌波不过横塘路，但目送、芳尘去。锦瑟华年谁与度？月台花榭，琐窗朱户，只有春知处。", 
      "碧云冉冉蘅皋暮，彩笔新题断肠句。试问闲愁都几许？一川烟草，满城风絮，梅子黄时雨。"
    ], 
    "dynasty": "宋代"
  }, 
  {
    "title": "西江月·遣兴", 
    "notes": [
      "著--通 ：着"
    ], 
    "author": "辛弃疾", 
    "paragraphs": [
      "醉里且贪欢笑，要愁那得工夫。", 
      "近来始觉古人书。信著全无是处。", 
      "昨夜松边醉倒，问松我醉何如。", 
      "只疑松动要来扶。以手推松曰去。"
    ], 
    "dynasty": "宋代"
  }, 
  {
    "title": "醉垂鞭·双蝶绣罗裙", 
    "notes": [], 
    "author": "张先", 
    "paragraphs": [
      "双蝶绣罗裙。东池宴。初相见。朱粉不深匀。闲花淡淡春。", 
      "细看诸处好。人人道。柳腰身。昨日乱山昏。来时衣上云。"
    ], 
    "dynasty": "宋代"
  }, 
  {
    "title": "清平乐·独宿博山王氏庵", 
    "notes": [], 
    "author": "辛弃疾", 
    "paragraphs": [
      "绕床饥鼠，蝙蝠翻灯舞。屋上松风吹急雨，破纸窗间自语。", 
      "平生塞北江南，归来华发苍颜。布被秋宵梦觉，眼前万里江山。"
    ], 
    "dynasty": "宋代"
  }, 
  {
    "title": "忆秦娥·箫声咽", 
    "notes": [], 
    "author": "李白", 
    "paragraphs": [
      "箫声咽，秦娥梦断秦楼月。秦楼月，年年柳色，灞陵伤别。", 
      "乐游原上清秋节，咸阳古道音尘绝。音尘绝，西风残照，汉家陵阙。"
    ], 
    "dynasty": "唐代"
  }, 
  {
    "title": "忆王孙·春词", 
    "notes": [], 
    "author": "李重元", 
    "paragraphs": [
      "萋萋芳草忆王孙。柳外楼高空断魂。杜宇声声不忍闻。欲黄昏。雨打梨花深闭门。"
    ], 
    "dynasty": "宋代"
  }, 
  {
    "title": "踏莎行·秋入云山", 
    "notes": [], 
    "author": "张抡", 
    "paragraphs": [
      "秋入云山，物情潇洒。百般景物堪图画。丹枫万叶碧云边，黄花千点幽岩下。", 
      "已喜佳辰，更怜清夜。一轮明月林梢挂。松醪常与野人期，忘形共说清闲话。"
    ], 
    "dynasty": "宋代"
  }, 
  {
    "title": "生查子·新月曲如眉", 
    "notes": [], 
    "author": "牛希济", 
    "paragraphs": [
      "新月曲如眉，未有团圞意。红豆不堪看，满眼相思泪。", 
      "终日劈桃穰，人在心儿里。两朵隔墙花，早晚成连理。"
    ], 
    "dynasty": "五代"
  }, 
  {
    "title": "相见欢·金陵城上西楼", 
    "notes": [], 
    "author": "朱敦儒", 
    "paragraphs": [
      "金陵城上西楼，倚清秋。万里夕阳垂地，大江流。", 
      "中原乱，簪缨散，几时收？试倩悲风吹泪，过扬州。"
    ], 
    "dynasty": "宋代"
  }, 
  {
    "title": "清平乐·宫怨", 
    "notes": [], 
    "author": "黄升", 
    "paragraphs": [
      "珠帘寂寂。愁背银缸泣。记得少年初选入。三十六宫第一。", 
      "当年掌上承恩。而今冷落长门。又是羊车过也，月明花落黄昏。"
    ], 
    "dynasty": "宋代"
  }, 
  {
    "title": "望海潮·东南形胜", 
    "notes": [], 
    "author": "柳永", 
    "paragraphs": [
      "东南形胜，三吴都会，钱塘自古繁华，烟柳画桥，风帘翠幕，参差十万人家。云树绕堤沙，怒涛卷霜雪，天堑无涯。市列珠玑，户盈罗绮，竞豪奢。", 
      "重湖叠巘清嘉。有三秋桂子，十里荷花。羌管弄晴，菱歌泛夜，嬉嬉钓叟莲娃。千骑拥高牙。乘醉听箫鼓，吟赏烟霞。异日图将好景，归去凤池夸。"
    ], 
    "dynasty": "宋代"
  }, 
  {
    "title": "渔家傲·小雨纤纤风细细", 
    "notes": [], 
    "author": "朱服", 
    "paragraphs": [
      "小雨纤纤风细细，万家杨柳青烟里。恋树湿花飞不起，愁无比，和春付与东流水。", 
      "九十光阴能有几？金龟解尽留无计。寄语东阳沽酒市，拼一醉，而今乐事他年泪。"
    ], 
    "dynasty": "宋代"
  }, 
  {
    "title": "眼儿媚·杨柳丝丝弄轻柔", 
    "notes": [], 
    "author": "王雱", 
    "paragraphs": [
      "杨柳丝丝弄轻柔，烟缕织成愁。海棠未雨，梨花先雪，一半春休。", 
      "而今往事难重省，归梦绕秦楼。相思只在：丁香枝上，豆蔻梢头。"
    ], 
    "dynasty": "宋代"
  }, 
  {
    "title": "踏莎行·候馆梅残", 
    "notes": [], 
    "author": "欧阳修", 
    "paragraphs": [
      "候馆梅残，溪桥柳细。草薰风暖摇征辔。离愁渐远渐无穷，迢迢不断如春水。", 
      "寸寸柔肠，盈盈粉泪。楼高莫近危阑倚。平芜尽处是春山，行人更在春山外。"
    ], 
    "dynasty": "宋代"
  }, 
  {
    "title": "鹧鸪天·座中有眉山隐客史应之和前韵即席答之", 
    "notes": [], 
    "author": "黄庭坚", 
    "paragraphs": [
      "黄菊枝头生晓寒。人生莫放酒杯干。风前横笛斜吹雨，醉里簪花倒著冠。", 
      "身健在，且加餐。舞裙歌板尽清欢。黄花白发相牵挽，付与时人冷眼看。"
    ], 
    "dynasty": "宋代"
  }, 
  {
    "title": "西江月·堂上谋臣尊俎", 
    "notes": [], 
    "author": "刘过", 
    "paragraphs": [
      "堂上谋臣尊俎，边头将士干戈。天时地利与人和，“燕可伐欤？”曰：“可”。", 
      "今日楼台鼎鼐，明年带砺山河。大家齐唱《大风歌》，不日四方来贺。"
    ], 
    "dynasty": "宋代"
  }, 
  {
    "title": "扬州慢·淮左名都", 
    "notes": [], 
    "author": "姜夔", 
    "paragraphs": [
      "淳熙丙申至日，予过维扬。夜雪初霁，荠麦弥望。入其城，则四顾萧条，寒水自碧，暮色渐起，戍角悲吟。予怀怆然，感慨今昔，因自度此曲。千岩老人以为有“黍离”之悲也。", 
      "", 
      "淮左名都，竹西佳处，解鞍少驻初程。过春风十里。尽荠麦青青。自胡马窥江去后，废池乔木，犹厌言兵。渐黄昏，清角吹寒。都在空城。", 
      "杜郎俊赏，算而今、重到须惊。纵豆蔻词工，青楼梦好，难赋深情。二十四桥仍在，波心荡、冷月无声。念桥边红药，年年知为谁生。"
    ], 
    "dynasty": "宋代"
  }, 
  {
    "title": "浣溪沙·游蕲水清泉寺", 
    "notes": [
      "潇潇--一作 ：萧萧"
    ], 
    "author": "苏轼", 
    "paragraphs": [
      "游蕲水清泉寺，寺临兰溪，溪水西流。", 
      "", 
      "山下兰芽短浸溪，松间沙路净无泥，潇潇暮雨子规啼。", 
      "谁道人生无再少？门前流水尚能西！休将白发唱黄鸡。"
    ], 
    "dynasty": "宋代"
  }, 
  {
    "title": "好事近·七月十三日夜登万花川谷望月作", 
    "notes": [], 
    "author": "杨万里", 
    "paragraphs": [
      "月未到诚斋，先到万花川谷。不是诚斋无月，隔一林修竹。", 
      "如今才是十三夜，月色已如玉。未是秋光奇绝，看十五十六。"
    ], 
    "dynasty": "宋代"
  }, 
  {
    "title": "阮郎归·旧香残粉似当初", 
    "notes": [], 
    "author": "晏几道", 
    "paragraphs": [
      "旧香残粉似当初。人情恨不如。一春犹有数行书。秋来书更疏。", 
      "衾凤冷，枕鸳孤。愁肠待酒舒。梦魂纵有也成虚。那堪和梦无。"
    ], 
    "dynasty": "宋代"
  }, 
  {
    "title": "鹊踏枝·几日行云何处去", 
    "notes": [
      "依依--一作 ：悠悠"
    ], 
    "author": "冯延巳", 
    "paragraphs": [
      "几日行云何处去？忘却归来，不道春将暮。百草千花寒食路，香车系在谁家树？", 
      "泪眼倚楼频独语。双燕来时，陌上相逢否？撩乱春愁如柳絮，依依梦里无寻处。"
    ], 
    "dynasty": "五代"
  }, 
  {
    "title": "夜游宫·记梦寄师伯浑", 
    "notes": [], 
    "author": "陆游", 
    "paragraphs": [
      "雪晓清笳乱起。梦游处、不知何地。铁骑无声望似水。想关河，雁门西，青海际。", 
      "睡觉寒灯里。漏声断、月斜窗纸。自许封侯在万里。有谁知，鬓虽残，心未死。"
    ], 
    "dynasty": "宋代"
  }, 
  {
    "title": "鹧鸪天·小令尊前见玉箫", 
    "notes": [], 
    "author": "晏几道", 
    "paragraphs": [
      "小令尊前见玉箫。银灯一曲太妖娆。歌中醉倒谁能恨，唱罢归来酒未消。", 
      "春悄悄，夜迢迢。碧云天共楚宫遥。梦魂惯得无拘检，又踏杨花过谢桥。"
    ], 
    "dynasty": "宋代"
  }, 
  {
    "title": "临江仙·夜登小阁忆洛中旧游", 
    "notes": [], 
    "author": "陈与义", 
    "paragraphs": [
      "忆昔午桥桥上饮，坐中多是豪英。长沟流月去无声。杏花疏影里，吹笛到天明。", 
      "二十余年如一梦，此身虽在堪惊。闲登小阁看新晴。古今多少事，渔唱起三更。"
    ], 
    "dynasty": "宋代"
  }, 
  {
    "title": "谒金门·花过雨", 
    "notes": [], 
    "author": "李好古", 
    "paragraphs": [
      "花过雨，又是一番红素。燕子归来愁不语，旧巢无觅处。", 
      "谁在玉关劳苦？谁在玉楼歌舞？若使胡尘吹得去，东风侯万户。"
    ], 
    "dynasty": "宋代"
  }, 
  {
    "title": "西江月·问讯湖边春色", 
    "notes": [], 
    "author": "张孝祥", 
    "paragraphs": [
      "问讯湖边春色，重来又是三年。东风吹我过湖船，杨柳丝丝拂面。", 
      "世路如今已惯，此心到处悠然。寒光亭下水如天，飞起沙鸥一片。"
    ], 
    "dynasty": "宋代"
  }, 
  {
    "title": "瑞龙吟·大石春景", 
    "notes": [], 
    "author": "周邦彦", 
    "paragraphs": [
      "章台路。还见褪粉梅梢，试花桃树。愔愔坊陌人家，定巢燕子，归来旧处。", 
      "黯凝伫。因念个人痴小，乍窥门户。侵晨浅约宫黄，障风映袖，盈盈笑语。", 
      "前度刘郎重到，访邻寻里，同时歌舞。唯有旧家秋娘，声价如故。吟笺赋笔，犹记燕台句。知谁伴、名园露饮，东城闲步。事与孤鸿去。探春尽是，伤离意绪。官柳低金缕。归骑晚、纤纤池塘飞雨。断肠院落，一帘风絮。"
    ], 
    "dynasty": "宋代"
  }, 
  {
    "title": "卖花声·题岳阳楼", 
    "notes": [], 
    "author": "张舜民", 
    "paragraphs": [
      "木叶下君山。空水漫漫。十分斟酒敛芳颜。不是渭城西去客，休唱阳关。", 
      "醉袖抚危栏。天淡云闲。何人此路得生还。回首夕阳红尽处，应是长安。"
    ], 
    "dynasty": "宋代"
  }, 
  {
    "title": "西河·大石金陵", 
    "notes": [], 
    "author": "周邦彦", 
    "paragraphs": [
      "佳丽地。南朝盛事谁记。山围故国绕清江，髻鬟对起。怒涛寂寞打孤城，风樯遥度天际。", 
      "断崖树，犹倒倚。莫愁艇子曾系。空余旧迹郁苍苍，雾沈半垒。夜深月过女墙来，伤心东望淮水。", 
      "酒旗戏鼓甚处市。想依稀、王谢邻里。燕子不知何世。入寻常、巷陌人家，相对如说兴亡，斜阳里。"
    ], 
    "dynasty": "宋代"
  }, 
  {
    "title": "更漏子·柳丝长", 
    "notes": [], 
    "author": "晏几道", 
    "paragraphs": [
      "柳丝长，桃叶小。深院断无人到。红日淡，绿烟晴。流莺三两声。", 
      "雪香浓，檀晕少。枕上卧枝花好。春思重，晓妆迟。寻思残梦时。"
    ], 
    "dynasty": "宋代"
  }, 
  {
    "title": "八声甘州·对潇潇暮雨洒江天", 
    "notes": [
      "阑--一作 ：栏"
    ], 
    "author": "柳永", 
    "paragraphs": [
      "对潇潇暮雨洒江天，一番洗清秋。渐霜风凄紧，关河冷落，残照当楼。是处红衰翠减，苒苒物华休。唯有长江水，无语东流。", 
      "不忍登高临远，望故乡渺邈，归思难收。叹年来踪迹，何事苦淹留？想佳人妆楼颙望，误几回、天际识归舟。争知我，倚阑杆处，正恁凝愁！"
    ], 
    "dynasty": "宋代"
  }, 
  {
    "title": "江城子·画楼帘幕卷新晴", 
    "notes": [], 
    "author": "卢祖皋", 
    "paragraphs": [
      "画楼帘幕卷新晴。掩银屏。晓寒轻。坠粉飘香，日日唤愁生。暗数十年湖上路，能几度，著娉婷。", 
      "年华空自感飘零。拥春酲。对谁醒。天阔云间，无处觅箫声。载酒买花年少事，浑不似，旧心情。"
    ], 
    "dynasty": "宋代"
  }, 
  {
    "title": "清平乐·留人不住", 
    "notes": [], 
    "author": "晏几道", 
    "paragraphs": [
      "留人不住，醉解兰舟去。一棹碧涛春水路，过尽晓莺啼处。", 
      "渡头杨柳青青，枝枝叶叶离情。此后锦书休寄，画楼云雨无凭。"
    ], 
    "dynasty": "宋代"
  }, 
  {
    "title": "玉楼春·戏林推", 
    "notes": [], 
    "author": "刘克庄", 
    "paragraphs": [
      "年年跃马长安市。客舍似家家似寄。青钱换酒日无何，红烛呼卢宵不寐。", 
      "易挑锦妇机中字。难得玉人心下事。男儿西北有神州，莫滴水西桥畔泪。"
    ], 
    "dynasty": "宋代"
  }, 
  {
    "title": "思越人·紫府东风放夜时", 
    "notes": [], 
    "author": "贺铸", 
    "paragraphs": [
      "紫府东风放夜时。步莲秾李伴人归。五更钟动笙歌散，十里月明灯火稀。", 
      "香苒苒，梦依依。天涯寒尽减春衣。凤凰城阙知何处，寥落星河一雁飞。"
    ], 
    "dynasty": "宋代"
  }, 
  {
    "title": "忆江南三首", 
    "notes": [], 
    "author": "白居易", 
    "paragraphs": [
      "江南好，风景旧曾谙；日出江花红胜火，春来江水绿如蓝。能不忆江南？", 
      "", 
      "江南忆，最忆是杭州；山寺月中寻桂子，郡亭枕上看潮头。何日更重游！", 
      "", 
      "江南忆，其次忆吴宫；吴酒一杯春竹叶，吴娃双舞醉芙蓉。早晚复相逢！"
    ], 
    "dynasty": "唐代"
  }, 
  {
    "title": "卜算子·独自上层楼", 
    "notes": [], 
    "author": "程垓", 
    "paragraphs": [
      "独自上层楼，楼外青山远。望以斜阳欲尽时，不见西飞雁。", 
      "独自下层楼，楼下蛩声怨。待到黄昏月上时，依旧柔肠断。"
    ], 
    "dynasty": "宋代"
  }, 
  {
    "title": "渔家傲·平岸小桥千嶂抱", 
    "notes": [], 
    "author": "王安石", 
    "paragraphs": [
      "平岸小桥千嶂抱。柔蓝一水萦花草。茅屋数间窗窈窕。尘不到。时时自有春风扫。", 
      "午枕觉来闻语鸟。欹眠似听朝鸡早。忽忆故人今总老。贪梦好。茫然忘了邯郸道。"
    ], 
    "dynasty": "宋代"
  }, 
  {
    "title": "谒金门·风乍起", 
    "notes": [], 
    "author": "冯延巳", 
    "paragraphs": [
      "风乍起，吹皱一池春水。闲引鸳鸯香径里，手挼红杏蕊。", 
      "斗鸭阑干独倚，碧玉搔头斜坠。终日望君君不至，举头闻鹊喜。"
    ], 
    "dynasty": "五代"
  }, 
  {
    "title": "昭君怨·赋松上鸥", 
    "notes": [], 
    "author": "杨万里", 
    "paragraphs": [
      "晚饮诚斋，忽有一鸥来泊松上，已而复去，感而赋之。", 
      "", 
      "偶听松梢扑鹿，知是沙鸥来宿。稚子莫喧哗，恐惊他。", 
      "俄倾忽然飞去，飞去不知何处？我已乞归休，报沙鸥。"
    ], 
    "dynasty": "宋代"
  }, 
  {
    "title": "卜算子·不是爱风尘", 
    "notes": [], 
    "author": "严蕊", 
    "paragraphs": [
      "不是爱风尘，似被前缘误。花落花开自有时，总赖东君主。", 
      "去也终须去，住也如何住！若得山花插满头，莫问奴归处。"
    ], 
    "dynasty": "宋代"
  }, 
  {
    "title": "满江红·送李御带珙", 
    "notes": [], 
    "author": "吴潜", 
    "paragraphs": [
      "红玉阶前，问何事、翩然引去。湖海上、一汀鸥鹭，半帆烟雨。报国无门空自怨，济时有策从谁吐。过垂虹亭下系扁舟，鲈堪煮。", 
      "拚一醉，留君住。歌一曲，送君路。遍江南江北，欲归何处。世事悠悠浑未了，年光冉冉今如许。试举头、一笑问青天，天无语。"
    ], 
    "dynasty": "宋代"
  }, 
  {
    "title": "一剪梅·红藕香残玉簟秋", 
    "notes": [], 
    "author": "李清照", 
    "paragraphs": [
      "红藕香残玉簟秋。轻解罗裳，独上兰舟。云中谁寄锦书来，雁字回时，月满西楼。", 
      "花自飘零水自流。一种相思，两处闲愁。此情无计可消除，才下眉头，却上心头。"
    ], 
    "dynasty": "宋代"
  }, 
  {
    "title": "蝶恋花·庭院深深深几许", 
    "notes": [], 
    "author": "欧阳修", 
    "paragraphs": [
      "庭院深深深几许，杨柳堆烟，帘幕无重数。玉勒雕鞍游冶处，楼高不见章台路。", 
      "雨横风狂三月暮，门掩黄昏，无计留春住。泪眼问花花不语，乱红飞过秋千去。"
    ], 
    "dynasty": "宋代"
  }, 
  {
    "title": "点绛唇·新月娟娟", 
    "notes": [], 
    "author": "汪藻", 
    "paragraphs": [
      "新月娟娟，夜寒江静山衔斗。起来搔首，梅影横窗瘦。", 
      "好个霜天，闲却传杯手。君知否？乱鸦啼后，归兴浓于酒。"
    ], 
    "dynasty": "宋代"
  }, 
  {
    "title": "虞美人·风回小院庭芜绿", 
    "notes": [], 
    "author": "李煜", 
    "paragraphs": [
      "风回小院庭芜绿，柳眼春相续。凭阑半日独无言，依旧竹声新月似当年。", 
      "笙歌未散尊罍在，池面冰初解。烛明香暗画堂深，满鬓青霜残雪思难任。"
    ], 
    "dynasty": "五代"
  }, 
  {
    "title": "鹊踏枝·谁道闲情抛掷久", 
    "notes": [
      "敢辞--一作 ：不辞"
    ], 
    "author": "冯延巳", 
    "paragraphs": [
      "谁道闲情抛掷久？每到春来，惆怅还依旧。日日花前常病酒，敢辞镜里朱颜瘦。", 
      "河畔青芜堤上柳，为问新愁，何事年年有？独立小桥风满袖，平林新月人归后。"
    ], 
    "dynasty": "五代"
  }, 
  {
    "title": "解语花·上元", 
    "notes": [], 
    "author": "周邦彦", 
    "paragraphs": [
      "风消绛蜡，露浥红莲，灯市光相射。桂华流瓦。纤云散，耿耿素娥欲下。衣裳淡雅。看楚女纤腰一把。箫鼓喧，人影参差，满路飘香麝。", 
      "因念都城放夜。望千门如昼，嬉笑游冶。钿车罗帕。相逢处，自有暗尘随马。年光是也。唯只见、旧情衰谢。清漏移，飞盖归来，从舞休歌罢。"
    ], 
    "dynasty": "宋代"
  }, 
  {
    "title": "鹧鸪天·西都作", 
    "notes": [], 
    "author": "朱敦儒", 
    "paragraphs": [
      "我是清都山水郎，天教分付与疏狂。曾批给雨支风券，累上留云借月章。", 
      "诗万首，酒千觞。几曾着眼看侯王？玉楼金阙慵归去，且插梅花醉洛阳。"
    ], 
    "dynasty": "宋代"
  }, 
  {
    "title": "菩萨蛮·红楼别夜堪惆怅", 
    "notes": [], 
    "author": "韦庄", 
    "paragraphs": [
      "红楼别夜堪惆怅，香灯半卷流苏帐。", 
      "残月出门时，美人和泪辞。", 
      "琵琶金翠羽，弦上黄莺语。", 
      "劝我早还家，绿窗人似花。"
    ], 
    "dynasty": "唐代"
  }, 
  {
    "title": "秦楼月·芳菲歇", 
    "notes": [], 
    "author": "向子諲", 
    "paragraphs": [
      "芳菲歇，故园目断伤心切。伤心切，无边烟水，无穷山色。", 
      "可堪更近乾龙节，眼中泪尽空啼血。空啼血，子规声外，晓风残月。"
    ], 
    "dynasty": "宋代"
  }, 
  {
    "title": "点绛唇·丁未冬过吴松作", 
    "notes": [], 
    "author": "姜夔", 
    "paragraphs": [
      "燕雁无心，太湖西畔随云去。数峰清苦。商略黄昏雨。", 
      "第四桥边，拟共天随住。今何许。凭阑怀古。残柳参差舞。"
    ], 
    "dynasty": "宋代"
  }, 
  {
    "title": "卜算子·黄州定慧院寓居作", 
    "notes": [
      "时见--一作 ：谁见"
    ], 
    "author": "苏轼", 
    "paragraphs": [
      "缺月挂疏桐，漏断人初静。时见幽人独往来，缥缈孤鸿影。", 
      "惊起却回头，有恨无人省。拣尽寒枝不肯栖，寂寞沙洲冷。"
    ], 
    "dynasty": "宋代"
  }, 
  {
    "title": "离亭燕·一带江山如画", 
    "notes": [], 
    "author": "张昪", 
    "paragraphs": [
      "一带江山如画，风物向秋潇洒。水浸碧天何处断？霁色冷光相射。蓼屿荻花洲，掩映竹篱茅舍。", 
      "云际客帆高挂，烟外酒旗低亚。多少六朝兴废事，尽入渔樵闲话。怅望倚层楼，寒日无言西下。"
    ], 
    "dynasty": "宋代"
  }, 
  {
    "title": "蓦山溪·梅", 
    "notes": [], 
    "author": "曹组", 
    "paragraphs": [
      "洗妆真态，不作铅花御。竹外一枝斜，想佳人，天寒日暮。黄昏院落，无处著清香，风细细，雪垂垂，何况江头路。", 
      "月边疏影，梦到消魂处。梅子欲黄时，又须作，廉纤细雨。孤芳一世，供断有情愁，消瘦损，东阳也，试问花知否？"
    ], 
    "dynasty": "宋代"
  }, 
  {
    "title": "女冠子·四月十七", 
    "notes": [], 
    "author": "韦庄", 
    "paragraphs": [
      "四月十七，正是去年今日，别君时。忍泪佯低面，含羞半敛眉。", 
      "不知魂已断，空有梦相随。除却天边月，没人知。"
    ], 
    "dynasty": "唐代"
  }, 
  {
    "title": "生查子·元夕", 
    "notes": [], 
    "author": "欧阳修", 
    "paragraphs": [
      "去年元夜时，花市灯如昼。", 
      "月上柳梢头，人约黄昏后。", 
      "今年元夜时，月与灯依旧。", 
      "不见去年人，泪湿春衫袖。(泪", 
      "湿", 
      "：一作：满)"
    ], 
    "dynasty": "宋代"
  }, 
  {
    "title": "蝶恋花·暖雨晴风初破冻", 
    "notes": [], 
    "author": "李清照", 
    "paragraphs": [
      "暖雨晴风初破冻，柳眼梅腮，已觉春心动。酒意诗情谁与共？泪融残粉花钿重。", 
      "乍试夹衫金缕缝，山枕斜欹，枕损钗头凤。独抱浓愁无好梦，夜阑犹剪灯花弄。"
    ], 
    "dynasty": "宋代"
  }, 
  {
    "title": "谒金门·春半", 
    "notes": [], 
    "author": "朱淑真", 
    "paragraphs": [
      "春已半。触目此情无限。十二阑干闲倚遍。愁来天不管。", 
      "好是风和日暖。输与莺莺燕燕。满院落花帘不卷。断肠芳草远。"
    ], 
    "dynasty": "宋代"
  }, 
  {
    "title": "望江南·天上月", 
    "notes": [], 
    "author": "佚名", 
    "paragraphs": [
      "天上月，遥望似一团银。夜久更阑风渐紧。与奴吹散月边云。照见负心人。"
    ], 
    "dynasty": "五代"
  }, 
  {
    "title": "南柯子·十里青山远", 
    "notes": [], 
    "author": "仲殊", 
    "paragraphs": [
      "十里青山远，潮平路带沙。数声啼鸟怨年华。又是凄凉时候，在天涯。", 
      "白露收残月，清风散晓霞。绿杨堤畔问荷花：记得年时沽酒，那人家？"
    ], 
    "dynasty": "宋代"
  }, 
  {
    "title": "武陵春·春晚", 
    "notes": [], 
    "author": "李清照", 
    "paragraphs": [
      "风住尘香花已尽，日晚倦梳头。物是人非事事休，欲语泪先流。", 
      "闻说双溪春尚好，也拟泛轻舟。只恐双溪舴艋舟，载不动许多愁。"
    ], 
    "dynasty": "宋代"
  }, 
  {
    "title": "疏影·苔枝缀玉", 
    "notes": [], 
    "author": "姜夔", 
    "paragraphs": [
      "辛亥之冬，余载雪诣石湖。止既月，授简索句，且征新声，作此两曲，石湖把玩不已，使二妓肆习之，音节谐婉，乃名之曰《暗香》、《疏影》。", 
      "", 
      "苔枝缀玉，有翠禽小小，枝上同宿。客里相逢，篱角黄昏，无言自倚修竹。昭君不惯胡沙远，但暗忆、江南江北。想佩环、月夜归来，化作此花幽独。", 
      "犹记深宫旧事，那人正睡里，飞近蛾绿。莫似春风，不管盈盈，早与安排金屋。还教一片随波去，又却怨、玉龙哀曲。等恁时、重觅幽香，已入小窗横幅。"
    ], 
    "dynasty": "宋代"
  }, 
  {
    "title": "诉衷情·永夜抛人何处去", 
    "notes": [], 
    "author": "顾夐", 
    "paragraphs": [
      "永夜抛人何处去？绝来音。香阁掩，眉敛，月将沉。", 
      "争忍不相寻？怨孤衾。换我心，为你心，始知相忆深。"
    ], 
    "dynasty": "唐代"
  }, 
  {
    "title": "江城子·西城杨柳弄春柔", 
    "notes": [], 
    "author": "秦观", 
    "paragraphs": [
      "西城杨柳弄春柔，动离忧，泪难收。犹记多情、曾为系归舟。碧野朱桥当日事，人不见，水空流。", 
      "韶华不为少年留，恨悠悠，几时休？飞絮落花时候、一登楼。便作春江都是泪，流不尽，许多愁。"
    ], 
    "dynasty": "宋代"
  }, 
  {
    "title": "唐多令·惜别", 
    "notes": [], 
    "author": "吴文英", 
    "paragraphs": [
      "何处合成愁。离人心上秋。纵芭蕉、不雨也飕飕。都道晚凉天气好，有明月、怕登楼。", 
      "年事梦中休。花空烟水流。燕辞归、客尚淹留。垂柳不萦裙带住。漫长是、系行舟。"
    ], 
    "dynasty": "宋代"
  }, 
  {
    "title": "卜算子·我住长江头", 
    "notes": [], 
    "author": "李之仪", 
    "paragraphs": [
      "我住长江头，君住长江尾。日日思君不见君，共饮长江水。", 
      "此水几时休，此恨何时已。只愿君心似我心，定不负相思意。"
    ], 
    "dynasty": "宋代"
  }, 
  {
    "title": "南柯子·山冥云阴重", 
    "notes": [], 
    "author": "王炎", 
    "paragraphs": [
      "山冥云阴重，天寒雨意浓。数枝幽艳湿啼红。莫为惜花惆怅对东风。", 
      "蓑笠朝朝出，沟塍处处通。人间辛苦是三农。要得一犁水足望年丰。"
    ], 
    "dynasty": "宋代"
  }, 
  {
    "title": "蝶恋花·早行", 
    "notes": [], 
    "author": "周邦彦", 
    "paragraphs": [
      "月皎惊乌栖不定，更漏将残，辘轳牵金井。唤起两眸清炯炯。泪花落枕红绵冷。", 
      "执手霜风吹鬓影。去意徊徨，别语愁难听。楼上阑干横斗柄，露寒人远鸡相应。"
    ], 
    "dynasty": "宋代"
  }, 
  {
    "title": "钗头凤·红酥手", 
    "notes": [], 
    "author": "陆游", 
    "paragraphs": [
      "红酥手，黄縢酒，满城春色宫墙柳。东风恶，欢情薄。一怀愁绪，几年离索。错、错、错。", 
      "春如旧，人空瘦，泪痕红浥鲛绡透。桃花落，闲池阁。山盟虽在，锦书难托。莫、莫、莫！"
    ], 
    "dynasty": "宋代"
  }, 
  {
    "title": "采莲子·菡萏香莲十顷陂", 
    "notes": [], 
    "author": "皇甫松", 
    "paragraphs": [
      "菡萏香连十顷陂，小姑贪戏采莲迟。", 
      "晚来弄水船头湿，更脱红裙裹鸭儿。"
    ], 
    "dynasty": "唐代"
  }, 
  {
    "title": "诉衷情·眉意", 
    "notes": [], 
    "author": "欧阳修", 
    "paragraphs": [
      "清晨帘幕卷轻霜。呵手试梅妆。都缘自有离恨，故画作远山长。", 
      "思往事，惜流芳。易成伤。拟歌先敛，欲笑还颦，最断人肠。"
    ], 
    "dynasty": "宋代"
  }, 
  {
    "title": "柳梢青·岳阳楼", 
    "notes": [], 
    "author": "戴复古", 
    "paragraphs": [
      "袖剑飞吟。洞庭青草，秋水深深。万顷波光，岳阳楼上，一快披襟。", 
      "不须携酒登临。问有酒、何人共斟。变尽人间，君山一点，自古如今。"
    ], 
    "dynasty": "宋代"
  }, 
  {
    "title": "六州歌头·少年侠气", 
    "notes": [
      "闲呼--一作 ：间呼"
    ], 
    "author": "贺铸", 
    "paragraphs": [
      "少年侠气，交结五都雄。肝胆洞。毛发耸。立谈中。死生同。一诺千金重。推翘勇。矜豪纵。轻盖拥。联飞鞚。斗城东。轰饮酒垆，春色浮寒瓮。吸海垂虹。闲呼鹰嗾犬，白羽摘雕弓。狡穴俄空。乐匆匆。", 
      "似黄粱梦。辞丹凤。明月共。漾孤篷。官冗從。怀倥偬。落尘笼。簿书丛。鹖弁如云众。供粗用。忽奇功。笳鼓动。渔阳弄。思悲翁。不请长缨，系取天骄种。剑吼西风。恨登山临水，手寄七弦桐。目送归鸿。"
    ], 
    "dynasty": "宋代"
  }, 
  {
    "title": "浣溪沙·一向年光有限身", 
    "notes": [], 
    "author": "晏殊", 
    "paragraphs": [
      "一向年光有限身，等闲离别易销魂，酒筵歌席莫辞频。", 
      "满目山河空念远，落花风雨更伤春，不如怜取眼前人。"
    ], 
    "dynasty": "宋代"
  }, 
  {
    "title": "八声甘州·记玉关踏雪事清游", 
    "notes": [], 
    "author": "张炎", 
    "paragraphs": [
      "辛卯岁，沈尧道同余北归，各处杭、越。逾岁，尧道来问寂寞，语笑数日。又复别去。赋此曲，并寄赵学舟。", 
      "", 
      "记玉关踏雪事清游，寒气脆貂裘。傍枯林古道，长河饮马，此意悠悠。短梦依然江表，老泪洒西州。一字无题处，落叶都愁。", 
      "载取白云归去，问谁留楚佩，弄影中洲？折芦花赠远，零落一身秋。向寻常、野桥流水，待招来，不是旧沙鸥。空怀感，有斜阳处，却怕登楼。"
    ], 
    "dynasty": "宋代"
  }, 
  {
    "title": "清平乐·候蛩凄断", 
    "notes": [], 
    "author": "张炎", 
    "paragraphs": [
      "候蛩凄断，人语西风岸。月落沙平江似练，望尽芦花无雁。", 
      "暗教愁损兰成，可怜夜夜关情。只有一枝梧叶，不知多少秋声！"
    ], 
    "dynasty": "宋代"
  }, 
  {
    "title": "望海潮·洛阳怀古", 
    "notes": [], 
    "author": "秦观", 
    "paragraphs": [
      "梅英疏淡，冰澌溶泄，东风暗换年华。金谷俊游，铜驼巷陌，新晴细履平沙。长记误随车。正絮翻蝶舞，芳思交加。柳下桃蹊，乱分春色到人家。", 
      "西园夜饮鸣笳。有华灯碍月，飞盖妨花。兰苑未空，行人渐老，重来是事堪嗟。烟暝酒旗斜。但倚楼极目，时见栖鸦。无奈归心，暗随流水到天涯。"
    ], 
    "dynasty": "宋代"
  }, 
  {
    "title": "山亭柳·赠歌者", 
    "notes": [], 
    "author": "晏殊", 
    "paragraphs": [
      "家住西秦。赌博艺随身。花柳上、斗尖新。偶学念奴声调，有时高遏行云。蜀锦缠头无数，不负辛勤。", 
      "数年来往咸京道，残杯冷炙谩消魂。衷肠事、托何人。若有知音见采，不辞遍唱阳春。一曲当筵落泪，重掩罗巾。"
    ], 
    "dynasty": "宋代"
  }, 
  {
    "title": "盐角儿·亳社观梅", 
    "notes": [], 
    "author": "晁补之", 
    "paragraphs": [
      "开时似雪。谢时似雪。花中奇绝。香非在蕊，香非在萼，骨中香彻。", 
      "占溪风，留溪月。堪羞损、山桃如血。直饶更、疏疏淡淡，终有一般情别。"
    ], 
    "dynasty": "宋代"
  }, 
  {
    "title": "鹊踏枝·叵耐灵鹊多谩语", 
    "notes": [], 
    "author": "佚名", 
    "paragraphs": [
      "叵耐灵鹊多谩语，送喜何曾有凭据？几度飞来活捉取，锁上金笼休共语。", 
      "比拟好心来送喜，谁知锁我在金笼里。欲他征夫早归来，腾身却放我向青云里。"
    ], 
    "dynasty": "五代"
  }, 
  {
    "title": "踏莎行·郴州旅舍", 
    "notes": [], 
    "author": "秦观", 
    "paragraphs": [
      "雾失楼台，月迷津渡。桃源望断无寻处。可堪孤馆闭春寒，杜鹃声里斜阳暮。", 
      "驿寄梅花，鱼传尺素。砌成此恨无重数。郴江幸自绕郴山，为谁流下潇湘去。"
    ], 
    "dynasty": "宋代"
  }, 
  {
    "title": "六丑·落花", 
    "notes": [], 
    "author": "周邦彦", 
    "paragraphs": [
      "正单衣试酒，恨客里、光阴虚掷。愿春暂留，春归如过翼。一去无迹。为问花何在，夜来风雨，葬楚宫倾国。钗钿堕处遗香泽。乱点桃蹊，轻翻柳陌。多情为谁追惜。但蜂媒蝶使，时叩窗隔。", 
      "东园岑寂。渐蒙笼暗碧。静绕珍丛底，成叹息。长条故惹行客。似牵衣待话，别情无极。残英小、强簪巾帻。终不似一朵，钗头颤袅，向人欹侧。漂流处、莫趁潮汐。恐断红、尚有相思字，何由见得。"
    ], 
    "dynasty": "宋代"
  }, 
  {
    "title": "好事近·摇首出红尘", 
    "notes": [], 
    "author": "朱敦儒", 
    "paragraphs": [
      "摇首出红尘，醒醉更无时节。活计绿蓑青笠，惯披霜冲雪。", 
      "晚来风定钓丝闲，上下是新月。千里水天一色，看孤鸿明灭。"
    ], 
    "dynasty": "宋代"
  }, 
  {
    "title": "鹊桥仙·纤云弄巧", 
    "notes": [
      "度--通 ：渡"
    ], 
    "author": "秦观", 
    "paragraphs": [
      "纤云弄巧，飞星传恨，银汉迢迢暗度。金风玉露一相逢，便胜却人间无数。", 
      "柔情似水，佳期如梦，忍顾鹊桥归路。两情若是久长时，又岂在朝朝暮暮。"
    ], 
    "dynasty": "宋代"
  }, 
  {
    "title": "贺圣朝·留别", 
    "notes": [], 
    "author": "叶清臣", 
    "paragraphs": [
      "满斟绿醑留君住。莫匆匆归去。三分春色二分愁，更一分风雨。", 
      "花开花谢、都来几许。且高歌休诉。不知来岁牡丹时，再相逢何处。"
    ], 
    "dynasty": "宋代"
  }, 
  {
    "title": "水调歌头·平山堂用东坡韵", 
    "notes": [], 
    "author": "方岳", 
    "paragraphs": [
      "秋雨一何碧，山色倚晴空。江南江北愁思，分付酒螺红。芦叶蓬舟千重，菰菜莼羹一梦，无语寄归鸿。醉眼渺河洛，遗恨夕阳中。", 
      "苹洲外，山欲暝，敛眉峰。人间俯仰陈迹，叹息两仙翁。不见当时杨柳，只是从前烟雨，磨灭几英雄。天地一孤啸，匹马又西风。"
    ], 
    "dynasty": "宋代"
  }, 
  {
    "title": "水调歌头·秋色渐将晚", 
    "notes": [], 
    "author": "叶梦得", 
    "paragraphs": [
      "秋色渐将晚，霜信报黄花。小窗低户深映，微路绕欹斜。为问山翁何事，坐看流年轻度，拚却鬓双华。徙倚望沧海，天净水明霞。", 
      "念平昔，空飘荡，遍天涯。归来三径重扫，松竹本吾家。却恨悲风时起，冉冉云间新雁，边马怨胡笳。谁似东山老，谈笑静胡沙。"
    ], 
    "dynasty": "宋代"
  }, 
  {
    "title": "点绛唇·感兴", 
    "notes": [
      "栏--通 ：阑"
    ], 
    "author": "王禹偁", 
    "paragraphs": [
      "雨恨云愁，江南依旧称佳丽。水村渔市。一缕孤烟细。", 
      "天际征鸿，遥认行如缀。平生事。此时凝睇。谁会凭栏意。"
    ], 
    "dynasty": "宋代"
  }, 
  {
    "title": "鹤冲天·黄金榜上", 
    "notes": [], 
    "author": "柳永", 
    "paragraphs": [
      "黄金榜上，偶失龙头望。明代暂遗贤，如何向。未遂风云便，争不恣狂荡。何须论得丧？才子词人，自是白衣卿相。", 
      "烟花巷陌，依约丹青屏障。幸有意中人，堪寻访。且恁偎红倚翠，风流事，平生畅。青春都一饷。忍把浮名，换了浅斟低唱！"
    ], 
    "dynasty": "宋代"
  }, 
  {
    "title": "渔家傲·花底忽闻敲两桨", 
    "notes": [], 
    "author": "欧阳修", 
    "paragraphs": [
      "花底忽闻敲两桨。逡巡女伴来寻访。酒盏旋将荷叶当。莲舟荡。时时盏里生红浪。", 
      "花气酒香清厮酿。花腮酒面红相向。醉倚绿阴眠一饷。惊起望。船头阁在沙滩上。"
    ], 
    "dynasty": "宋代"
  }, 
  {
    "title": "浣溪沙·一曲新词酒一杯", 
    "notes": [], 
    "author": "晏殊", 
    "paragraphs": [
      "一曲新词酒一杯，去年天气旧亭台。夕阳西下几时回？", 
      "无可奈何花落去，似曾相识燕归来。小园香径独徘徊。"
    ], 
    "dynasty": "宋代"
  }, 
  {
    "title": "满庭芳·夏日溧水无想山作", 
    "notes": [], 
    "author": "周邦彦", 
    "paragraphs": [
      "风老莺雏，雨肥梅子，午阴嘉树清圆。地卑山近，衣润费炉烟。人静乌鸢自乐，小桥外、新绿溅溅。凭阑久，黄芦苦竹，拟泛九江船。", 
      "年年。如社燕，飘流瀚海，来寄修椽。且莫思身外，长近尊前。憔悴江南倦客，不堪听、急管繁弦。歌筵畔，先安簟枕，容我醉时眠。"
    ], 
    "dynasty": "宋代"
  }, 
  {
    "title": "卜算子·送鲍浩然之浙东", 
    "notes": [], 
    "author": "王观", 
    "paragraphs": [
      "水是眼波横，山是眉峰聚。欲问行人去那边？眉眼盈盈处。", 
      "才始送春归，又送君归去。若到江南赶上春，千万和春住。"
    ], 
    "dynasty": "宋代"
  }, 
  {
    "title": "临江仙·未遇行藏谁肯信", 
    "notes": [], 
    "author": "侯蒙", 
    "paragraphs": [
      "未遇行藏谁肯信，如今方表名踪。无端良匠画形容。当风轻借力，一举入高空。", 
      "才得吹嘘身渐稳，只疑远赴蟾宫。雨馀时候夕阳红。几人平地上，看我碧霄中。"
    ], 
    "dynasty": "宋代"
  }, 
  {
    "title": "渔歌子·西塞山前白鹭飞", 
    "notes": [], 
    "author": "张志和", 
    "paragraphs": [
      "西塞山前白鹭飞，桃花流水鳜鱼肥。", 
      "青箬笠，绿蓑衣，斜风细雨不须归。"
    ], 
    "dynasty": "唐代"
  }, 
  {
    "title": "兰陵王·柳", 
    "notes": [], 
    "author": "周邦彦", 
    "paragraphs": [
      "柳阴直，烟里丝丝弄碧。隋堤上、曾见几番，拂水飘绵送行色。登临望故国，谁识京华倦客？长亭路，年去岁来，应折柔条过千尺。", 
      "闲寻旧踪迹，又酒趁哀弦，灯照离席。梨花榆火催寒食。愁一箭风快，半篙波暖，回头迢递便数驿，望人在天北。", 
      "凄恻，恨堆积！渐别浦萦回，津堠岑寂，斜阳冉冉春无极。念月榭携手，露桥闻笛。沉思前事，似梦里，泪暗滴。"
    ], 
    "dynasty": "宋代"
  }, 
  {
    "title": "定风波·南海归赠王定国侍人寓娘", 
    "notes": [], 
    "author": "苏轼", 
    "paragraphs": [
      "常羡人间琢玉郎，天应乞与点酥娘。尽道清歌传皓齿，风起，雪飞炎海变清凉。", 
      "万里归来颜愈少，微笑，笑时犹带岭梅香。试问岭南应不好，却道：此心安处是吾乡。"
    ], 
    "dynasty": "宋代"
  }, 
  {
    "title": "西江月·夜行黄沙道中", 
    "notes": [
      "溪桥--一作 ：溪头"
    ], 
    "author": "辛弃疾", 
    "paragraphs": [
      "明月别枝惊鹊，清风半夜鸣蝉。稻花香里说丰年，听取蛙声一片。", 
      "七八个星天外，两三点雨山前。旧时茅店社林边，路转溪桥忽见。"
    ], 
    "dynasty": "宋代"
  }, 
  {
    "title": "踏莎行·春暮", 
    "notes": [], 
    "author": "寇准", 
    "paragraphs": [
      "春色将阑，莺声渐老，红英落尽青梅小。画堂人静雨蒙蒙，屏山半掩余香袅。", 
      "密约沉沉，离情杳杳，菱花尘满慵将照。倚楼无语欲销魂，长空黯淡连芳草。"
    ], 
    "dynasty": "宋代"
  }, 
  {
    "title": "相思令·吴山青", 
    "notes": [], 
    "author": "林逋", 
    "paragraphs": [
      "吴山青，越山青，两岸青山相送迎，争忍有离情？", 
      "君泪盈，妾泪盈，罗带同心结未成，江边潮已平。"
    ], 
    "dynasty": "宋代"
  }, 
  {
    "title": "浣溪沙·红蓼渡头秋正雨", 
    "notes": [], 
    "author": "薛昭蕴", 
    "paragraphs": [
      "红蓼渡头秋正雨，印沙鸥迹自成行，整鬟飘袖野风香。", 
      "不语含嚬深浦里，几回愁煞棹船郎，燕归帆尽水茫茫。"
    ], 
    "dynasty": "唐代"
  }, 
  {
    "title": "钗头凤·世情薄", 
    "notes": [], 
    "author": "唐婉", 
    "paragraphs": [
      "世情薄，人情恶，雨送黄昏花易落。晓风干，泪痕残。欲笺心事，独语斜阑。难，难，难！", 
      "人成各，今非昨，病魂常似秋千索。角声寒，夜阑珊。怕人寻问，咽泪装欢。瞒，瞒，瞒！(", 
      "装", 
      "欢 通：妆)"
    ], 
    "dynasty": "宋代"
  }, 
  {
    "title": "长命女·春日宴", 
    "notes": [], 
    "author": "冯延巳", 
    "paragraphs": [
      "春日宴，绿酒一杯歌一遍。再拜陈三愿：一愿郎君千岁，二愿妾身常健，三愿如同梁上燕，岁岁长相见。"
    ], 
    "dynasty": "五代"
  }, 
  {
    "title": "菩萨蛮·平林漠漠烟如织", 
    "notes": [
      "连短亭--一作 ：更短亭"
    ], 
    "author": "李白", 
    "paragraphs": [
      "平林漠漠烟如织，寒山一带伤心碧。暝色入高楼，有人楼上愁。", 
      "玉阶空伫立，宿鸟归飞急。何处是归程？长亭连短亭。"
    ], 
    "dynasty": "唐代"
  }, 
  {
    "title": "竹枝词·山桃红花满上头", 
    "notes": [], 
    "author": "刘禹锡", 
    "paragraphs": [
      "山桃红花满上头，蜀江春水拍山流。", 
      "花红易衰似郎意，水流无限似侬愁。"
    ], 
    "dynasty": "唐代"
  }, 
  {
    "title": "渔家傲·天接云涛连晓雾", 
    "notes": [], 
    "author": "李清照", 
    "paragraphs": [
      "天接云涛连晓雾，星河欲转千帆舞。仿佛梦魂归帝所。闻天语，殷勤问我归何处。", 
      "我报路长嗟日暮，学诗谩有惊人句。九万里风鹏正举。风休住，蓬舟吹取三山去！"
    ], 
    "dynasty": "宋代"
  }, 
  {
    "title": "贺新郎·送胡邦衡待制赴新州", 
    "notes": [], 
    "author": "张元干", 
    "paragraphs": [
      "梦绕神州路。怅秋风、连营画角，故宫离黍。底事昆仑倾砥柱，九地黄流乱注。聚万落千村狐兔。天意从来高难问，况人情老易悲难诉。更南浦，送君去。", 
      "凉生岸柳催残暑。耿斜河，疏星残月，断云微度。万里江山知何处？回首对床夜语。雁不到，书成谁与？目尽青天怀今古，肯儿曹恩怨相尔汝！举大白，听《金缕》。"
    ], 
    "dynasty": "宋代"
  }, 
  {
    "title": "苍梧谣·天", 
    "notes": [], 
    "author": "蔡伸", 
    "paragraphs": [
      "天。休使圆蟾照客眠。人何在，桂影自婵娟。"
    ], 
    "dynasty": "宋代"
  }, 
  {
    "title": "声声慢·寻寻觅觅", 
    "notes": [
      "守着窗儿--一作 ：守著窗儿"
    ], 
    "author": "李清照", 
    "paragraphs": [
      "寻寻觅觅，冷冷清清，凄凄惨惨戚戚。乍暖还寒时候，最难将息。三杯两盏淡酒，怎敌他、晚来风急？雁过也，正伤心，却是旧时相识。", 
      "满地黄花堆积。憔悴损，如今有谁堪摘？守着窗儿，独自怎生得黑？梧桐更兼细雨，到黄昏、点点滴滴。这次第，怎一个愁字了得！"
    ], 
    "dynasty": "宋代"
  }, 
  {
    "title": "减字木兰花·莎衫筠笠", 
    "notes": [], 
    "author": "卢炳", 
    "paragraphs": [
      "莎衫筠笠。正是村村农务急。绿水千畦。惭愧秧针出得齐。", 
      "风斜雨细。麦欲黄时寒又至。馌妇耕夫。画作今年稔岁图。"
    ], 
    "dynasty": "宋代"
  }, 
  {
    "title": "三台·清明应制", 
    "notes": [], 
    "author": "万俟咏", 
    "paragraphs": [
      "见梨花初带夜月，海棠半含朝雨。内苑春、不禁过青门，御沟涨、潜通南浦。东风静、细柳垂金缕。望凤阙、非烟非雾。好时代、朝野多欢，遍九陌、太平箫鼓。", 
      "乍莺儿百啭断续，燕子飞来飞去。近绿水、台榭映秋千，斗草聚、双双游女。饧香更、酒冷踏青路。会暗识、夭桃朱户。向晚骤、宝马雕鞍，醉襟惹、乱花飞絮。", 
      "正轻寒轻暖漏永，半阴半晴云暮。禁火天、已是试新妆，岁华到、三分佳处。清明看、汉宫传蜡炬。散翠烟、飞入槐府。敛兵卫、阊阖门开，住传宣、又还休务。"
    ], 
    "dynasty": "宋代"
  }, 
  {
    "title": "八声甘州·灵岩陪庾幕诸公游", 
    "notes": [], 
    "author": "吴文英", 
    "paragraphs": [
      "渺空烟四远，是何年、青天坠长星？幻苍崖云树，名娃金屋，残霸宫城。箭径酸风射眼，腻水染花腥。时靸双鸳响，廊叶秋声。", 
      "宫里吴王沉醉，倩五湖倦客，独钓醒醒。问苍波无语，华发奈山青。水涵空、阑干高处，送乱鸦斜日落渔汀。连呼酒、上琴台去，秋与云平。"
    ], 
    "dynasty": "宋代"
  }, 
  {
    "title": "苏幕遮·燎沉香", 
    "notes": [], 
    "author": "周邦彦", 
    "paragraphs": [
      "燎沉香，消溽暑。鸟雀呼晴，侵晓窥檐语。叶上初阳干宿雨、水面清圆，一一风荷举。", 
      "故乡遥，何日去。家住吴门，久作长安旅。五月渔郎相忆否。小楫轻舟，梦入芙蓉浦。"
    ], 
    "dynasty": "宋代"
  }, 
  {
    "title": "破阵子·四十年来家国", 
    "notes": [], 
    "author": "李煜", 
    "paragraphs": [
      "四十年来家国，三千里地山河。凤阁龙楼连霄汉，玉树琼枝作烟萝，几曾识干戈？", 
      "一旦归为臣虏，沈腰潘鬓消磨。最是仓皇辞庙日，教坊犹奏别离歌，垂泪对宫娥。"
    ], 
    "dynasty": "五代"
  }, 
  {
    "title": "破阵子·春景", 
    "notes": [], 
    "author": "晏殊", 
    "paragraphs": [
      "燕子来时新社，梨花落后清明。池上碧苔三四点，叶底黄鹂一两声。日长飞絮轻。", 
      "巧笑东邻女伴，采桑径里逢迎。疑怪昨宵春梦好，元是今朝斗草赢。笑从双脸生。"
    ], 
    "dynasty": "宋代"
  }, 
  {
    "title": "念奴娇·断虹霁雨", 
    "notes": [], 
    "author": "黄庭坚", 
    "paragraphs": [
      "八月十七日，同诸生步自永安城楼，过张宽夫园待月。偶有名酒，因以金荷酌众客。客有孙彦立，善吹笛。援笔作乐府长短句，文不加点。", 
      "", 
      "断虹霁雨，净秋空，山染修眉新绿。桂影扶疏，谁便道，今夕清辉不足？万里青天，姮娥何处，驾此一轮玉。寒光零乱，为谁偏照醽醁？", 
      "年少从我追游，晚凉幽径，绕张园森木。共倒金荷，家万里，难得尊前相属。老子平生，江南江北，最爱临风笛。孙郎微笑，坐来声喷霜竹。"
    ], 
    "dynasty": "宋代"
  }, 
  {
    "title": "宴清都·初春", 
    "notes": [], 
    "author": "卢祖皋", 
    "paragraphs": [
      "春讯飞琼管。风日薄、度墙啼鸟声乱。江城次第，笙歌翠合，绮罗香暖。溶溶涧渌冰泮。醉梦里、年华暗换。料黛眉重锁隋堤，芳心还动梁苑。", 
      "新来雁阔云音，鸾分鉴影，无计重见。啼春细雨，笼愁澹月，恁时庭院。离肠未语先断。算犹有、凭高望眼。更那堪、芳草连天，飞梅弄晚。"
    ], 
    "dynasty": "宋代"
  }, 
  {
    "title": "南乡子·乘彩舫", 
    "notes": [], 
    "author": "李珣", 
    "paragraphs": [
      "乘彩舫，过莲塘，棹歌惊起睡鸳鸯。游女带花偎伴笑，争窈窕，竞折团荷遮晚照。"
    ], 
    "dynasty": "唐代"
  }, 
  {
    "title": "卜算子·片片蝶衣轻", 
    "notes": [], 
    "author": "刘克庄", 
    "paragraphs": [
      "片片蝶衣轻，点点猩红小。道是天公不惜花，百种千般巧。", 
      "朝见树头繁，暮见枝头少。道是天公果惜花，雨洗风吹了。"
    ], 
    "dynasty": "宋代"
  }, 
  {
    "title": "秋波媚·七月十六日晚登高兴亭望长安南山", 
    "notes": [], 
    "author": "陆游", 
    "paragraphs": [
      "秋到边城角声哀，烽火照高台。悲歌击筑，凭高酹酒，此兴悠哉。", 
      "多情谁似南山月，特地暮云开。灞桥烟柳，曲江池馆，应待人来。"
    ], 
    "dynasty": "宋代"
  }, 
  {
    "title": "贺新郎·别茂嘉十二弟", 
    "notes": [], 
    "author": "辛弃疾", 
    "paragraphs": [
      "别茂嘉十二弟。鹈鴂、杜鹃实两种，见《离骚补注》", 
      "绿树听鹈鴂。更那堪、鹧鸪声住，杜鹃声切。啼到春归无寻处，苦恨芳菲都歇。算未抵、人间离别。马上琵琶关塞黑，更长门、翠辇辞金阙。看燕燕，送归妾。", 
      "将军百战身名裂。向河梁、回头万里，故人长绝。易水萧萧西风冷，满座衣冠似雪。正壮士、悲歌未彻。啼鸟还知如许恨，料不啼清泪长啼血。谁共我，醉明月。"
    ], 
    "dynasty": "宋代"
  }
]
